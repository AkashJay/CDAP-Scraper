content,link,heading
"
                        දුම්කොළ සමාගම් නීති විරෝධි සිගරට් ගෙන්වා එම සිගරට් භාවිතය වැඩි වන බවට රට තුළ ජනමතයක් ඇති කිරිමට උත්සාහ කරන බවට සෞඛ්‍ය, පෝෂණ හා දේශීය වෛද්‍ය අමාත්‍ය දොස්තර රාජිත සේනාරත්න මහතා චෝදනා කරයි.
 
  “දුම්බීම අවම කිරිම සදහා ලෝක සෞඛ්‍ය සංවිධානය නිර්දේශ කර ඇති ක්‍රියාමාර්ග 10 න් 09 ක්ම ශ්‍රී ලංකාව ක්‍රියාත්මක කර තිබෙන බව පැවැසු අමාත්‍යවරයා  දුම්වැටි සදහා 90% ක බදු පැනවීමේ දී විවිධ බලපෑම් එල්ල වු බවත් එහිදී සඳහන් කළේය.
 
 දුම්වැටි භාවිතය අවම කිරිම සදහා ගත් ක්‍රියාමාර්ග හේතුවෙන් දුම්වැටි බිලියනයක් භාවිතයෙන් ඉවත් වී ඇති බවත්,  දුම්වැටි වෙනුවට බීඩි භාවිතය වැඩි වී  ඇති බවට බොරු මතයක් රටතුළ ඇති කර ඇතැයිද පැවැසීය.
 
 නීති විරෝධී සිගරට් භාවිතය වැඩි වෙනවා නම් රජය, පොලීසිය, ශ්‍රී ලංකා රේගුව ඒකාබද්ධව එය පාලනය කිරිමට පියවර ගත යුතු බවත්, දුම්කොළ සමාගම් විසින් නීති විරෝධි සිගරට් ලංකාවට ගෙන ඒමට කටයුතු කර  අනතුරුව,  දුම්කොළ සමාගම ම ඔත්තුව ලබාදෙන බවත්, නීතී විරෝධි සිගරට් භාවිතය වැඩි වී ඇතැයි  රට තුළ ජනමතයක් නිර්මාණය කරන බවද  සඳහන් කළේය.
 
ඇතැම් රාජ්‍ය නිලධාරීන් දුම්කොළ සමාගම වෙනුවෙන් පෙනි සිටින බවද  අමාත්‍යවරයා පැවසීය.
 
මහාචාර්ය සේනක බිබිලේ ඖෂධ ප්‍රතිපත්තියට අනුව ශ්‍රී ලංකාවට අවශ්‍ය ඖෂධ මෙරටදීම නිෂ්පාදනය කිරීමේ අරමුණින් හොරණ බැල්ලපිටිය ප්‍රදේශයේ ඉදි කළ හයවැනි ඖෂධ හා සුවඳ විලවුන් කර්මාන්ත ශාලාවේ ප්‍රථම අදියරේ ඖෂධ නිෂ්පාදනය ආරම්භ කිරීම  වෙනුවෙන් අද (20) පැවැති උත්සවයකදී අමාත්‍යවරයා මේ බව සඳහන් කළේය.
 
 දේශීය පෞද්ගලික සමාගමක් විසින් මෙම කර්මාන්ත ශාලාව ආරම්භ කෙරිණි.
 
ශ්‍රී ලංකාවට අවශ්‍ය ඖෂධ මෙරටදීම නිෂ්පාදනය කිරිම සදහා ආයෝජකයින් 46 දෙනෙකු සමග රාජ්‍ය ඖෂධ නිෂ්පාදන නීතිගත සංස්ථාව ගිවිසුම් අත්සන් කර ඇත.
 
ශ්‍රී ලංකාවට වාර්ෂිකව ඖෂධ ආනයනය කිරිම සදහා රුපියල් බිලියන 45 ක මුදලක් වැය කරයි.
 
 එම මුදල ඉතිරි කර ගැනීමේ අරමුණින් සෞඛ්‍ය අමාත්‍යවරයා ඖෂධ නිෂ්පාදනය මෙරටදීම ආරම්භ කිරිම සදහා ඖෂධ කර්මාන්ත ශාලා ස්ථාපිත කිරීමට තීරණය කර තිබේ.
 

ඒ අනුව මහනුවර, හොරණ, රත්මලාන, කළුතර යන ප්‍රදේශවල කර්මාන්ත ශාලා 05 ක් මේ වන විට ඖෂධ නිෂ්පාදනය කරන බවත්  2020 වනවිට මෙරටට අවශ්‍ය ඖෂධ සියයට 85 ක් මෙරටදීම නිෂ්පාදනය කිරීම සදහා මෙම පියවර ගෙන ඇත. 

 

(36698) 
                    ",http://www.lankadeepa.lk/latest_news/දුම්කොළ-සමාගමට-ඇමැති-රාජිතගෙන්-චෝදනාවක්/1-544202,දුම්කොළ සමාගමට ඇමැති රාජිතගෙන් චෝදනාවක්
"
                        නිමන්ති රණසිංහ

රුපියල් මිලියන 277 ක් වටිනා හෙරොයින් කිලෝග්‍රෑම් 231 ක් බේරුවල මුහුදේ දී අත්අඩංගුවට ගැනීමේ සිද්ධියට අදාළ තවත් සැකකරුවන් සිව් දෙනෙකු අද (18) අධිකරණයට බාරවිය.

ඒ අනුව කොළඹ ප්‍රධාන මහෙස්ත්‍රාත් ලංකා ජයරත්න මෙනවිය එම සැකකරුවන් ලබන 25 වැනි දා තෙක් රක්ෂිත බන්ධනාගාර ගත කරන ලෙස නියෝග කළාය. ඔවුන් මෙම සිද්ධියේ පස්වැනි, හයවැනි, හත්වැනි සහ අටවැනි සැකකරුවන් ලෙස නම් කරනු ලැබිණි.

ඒ අනුව මෙලෙස රක්ෂිත බන්ධනාගාර ගත කෙරුණේ ජගත් රත්නායක, ජගත් ප්‍රියදර්ශන, සුරේන්ද්‍ර ලක්ෂාන් සිල්වා සහ මෛත්‍රීපාල මද්දුමගේ යන සැකකරුවන්ය.

මෙම සැකකරුවන් අද (18) නීතිඥයකු මගින් අධිකරණයට බාරවිමෙන් පසු රක්ෂිත බන්ධනාගාර ගත කෙරිණි. මෙම සිද්ධියට අදාළ තවත් සැකකරුවන් තිදෙනෙකු රක්ෂිත බන්ධනාගාර ගත කර සිටියි.

  
                    ",http://www.lankadeepa.lk/latest_news/බේරුවල-සිද්ධියේ-තවත්-සිව්-දෙනෙක්-රිමාන්ඩ්/1-544127,බේරුවල සිද්ධියේ තවත් සිව් දෙනෙක් රිමාන්ඩ්
"
                        ( නිමන්ති රණසිංහ)
 
දෙමටගොඩ  පිහිටි  ඛනිජතෙල් නීතිගත සංස්ථාවට  ඇතුළු වී කළහකාරී ලෙස  හැසිරුණු බවට  අත්අඩංගුවට ගත් කොළඹ නාගරික මන්ත්‍රී  කේ.ජී කුලතිස්ස  මහතා මුදා හැරීමට  කොළඹ ප්‍රධාන මහෙස්ත්‍රාත් ලංකා ජයරත්න මෙනවිය අද (18) අද නියෝග කළාය.
 
රුපියල් දහදාහක මුදල් ඇපයක් සහ රුපියල් ලක්ෂ දෙකක ශරීර අප දෙකක් මත ඔහු මුදා හැරීමට නියෝග කෙරිණි.  
                    ",http://www.lankadeepa.lk/latest_news/කොළඹ-නාගරික-මන්ත්‍රීට-ඇප/1-544126,කොළඹ නාගරික මන්ත්‍රීට ඇප
"
                        අඟුණකොළපැලැස්ස බන්ධනාගාරයේ රැඳවියන්ට පහරදීමේ සිදුවීම සම්බන්ධයෙන් පරීක්ෂණ සඳහා අධිකරණ හා බන්ධනාගාර ප්‍රතිසංස්කරණ අමාත්‍ය නීතිඥ තලතා අතුකෝරළ මහත්මියගේ උපදෙස් පරිදි   දෙවන පරීක්ෂණ කණ්ඩායම අද (18)  නම් කර ඇත.

ජනාධිපති ලේකම් කාර්යාලයේ ජ්‍යෙෂ්ඨ සහකාර ලේකම් පී.එම්.නානායක්කාර මහතා , රාජ්‍ය පරිපාලන හා ආපදා කළමණාකරණ අමාත්‍යාංශයේ අතිරේක ලේකම් බී.එම්.එම්.එම්.බස්නායක මහත්මිය සහ අධිකරණ හා බන්ධනාගාර ප්‍රතිසංස්කරණ අමාත්‍යාංශයේ ජ්‍යෙෂ්ඨ සහකාර ලේකම් ජී.ඩී.ඒ.ස්වර්ණලතා මහත්මිය  මෙම දෙවැනි පරීක්ෂණ කමිටුවට පත් කර ඇතැයි බන්ධනාගාර ප්‍රතිසංස්කරණ අමාත්‍යංශය පවසයි.

පත් කළ  මෙම දෙවැනි පරීක්ෂණ  කණ්ඩායම  හෙට (19) සිට  අඟුණකොලපැලැස්ස බන්ධනාගාරයට ගොස් එම කටයුතු ආරම්භ කරන බව බන්ධනාගාර ප්‍රතිසංස්කරණ අමාත්‍යංශය පවසයි.

එම පරීක්ෂණ වාර්තාව ලබව 25 වැනිදාට පෙර  බන්ධනාගාර ප්‍රතිසංස්කරණ අමාත්‍ය තලතා අතුකෝරළ මහත්මියට ලබා දීමටද නියමිතය.

මේ පිළිබදව පරීක්ෂණ පැවැත්වීම සදහා අධිකරණ හා බන්ධනාගාර ප්‍රතිසංස්කරණ අමාත්‍යතුමියගේ උපදෙස් පරිදි පත් කළ පළමු පරීක්ෂණ කමිටුව මේ වන විටත් අගුණකොළපැලැස්ස බන්ධනාගාරයේ සිට පරීක්ෂණ කටයුතු ආරම්භ කර තිබෙන අතර එහි වාර්තාව ලබන සදුදා (21) ලබාදීමට නියමිතයි.

(36698)

  
                    ",http://www.lankadeepa.lk/latest_news/අඟුණකොළපැලැස්ස-සිද්ධිය-ගැන-හොයන්න-දෙවැනි-පරීක්ෂණ-කණ්ඩායම-නම්-කරයි/1-544131,අඟුණකොළපැලැස්ස සිද්ධිය ගැන හොයන්න දෙවැනි පරීක්ෂණ කණ්ඩායම නම් කරයි
"
                        (තිලකරත්න දිසානායක)
 
 
ගම්පහ, විගොඩ සණස බැංකුවෙහි තැන්පත් කර ඇති රුපියල් කෝටි 75කට අධික මුදල් ආපසු ලබා ගැනීම සඳහා කඩිනම් ක්‍රියාමාර්ගයක් ගන්නා ලෙස ඉල්ලා සිටිමින් විගොඩ සණස තැන්පත්කරුවෝ අද  (18) සවස ගම්පහ දුම්රිය ස්ථානය ඉදිරිපිටදී සාමකාමී විරෝධතාවයක නිරත වුහ.
 
විගොඩ සණස බැංකුවෙහි මුදල් තැන්පත් කොට ඇති නයිවල, වේයන්ගොඩ, විගඩ, උඩුගම්පොළ, බෙම්මුල්ල, දිවුලපිටිය, යක්කල, ගණේමුල්ල ඇතුළු ගිණුම් හිමියන් විශාල පිරිසක් මීට එක්ව සිටි අතර ඔවුන් අතුරින් ඇතැමුන් පවසා සිටියේ තමන් විදේශගතව සිට රැගෙන ආ මුදල් සහ රැකියා කර  ලැබු විශ්‍රාම මුදල් පවා මෙහි තැන්පත් කර මාසිකව පොලිය ලබා ගනිමින් දරු පවුල් රැකගැනීම සිදු කළ බවයි.
 
මෙහිදී තැන්පත් කරුවන් සුරැකීමේ සංවිධානයන්හි සභාපති ලක්ෂණ අබේගුණවර්ධන මහතා පවසා සිටියේ 2400 ක් පමණ වන පිරිසක් මෙම සණස බැංකුවෙහි මුදල් තැන්පත් කර ඇති බවත් මෙම පිරිසට කඩිනම්න් සහනයක් සලසා දෙන ලෙස අදාළ අංශ වෙතින් ඉල්ලා සිටින බවත්ය.









  
                    ",http://www.lankadeepa.lk/latest_news/සණස-බැංකුවේ-කෝටි-75-ක්-ඉල්ලා-තැන්පත්කරුවෝ-විදී-බසිති/1-544133,සණස බැංකුවේ කෝටි 75 ක් ඉල්ලා තැන්පත්කරුවෝ විදී බසිති
"
                        බ්‍රිතාන්‍යයේ දෙවැනි එලිසබෙත් රැජිණගේ ස්වාමි පුරුෂයා වන එඩින්බර්ග්හි ආදිපාද පිලිප් කුමරු මෝටර් රථ අනතුරකට ලක්ව ඇත.

 
කුමරු විසින් පදවාගෙන ගිය මෝටර් රථය තවත් මෝටර් රථයක් සමඟ ගැටී කුමරු ගමන් ගත් ලෑන්ඩ් රෝවර් වර්ගයේ මෝටර් රථය පෙරළීගොස් ඇත.
 
බකිංහැම් මාලිගාව සමීපයේ ඇති සැන්ඩ්‍රිගම් වතුයාය ආසන්නයේදී මෙම අනතුර සිදුව ඇත‍.
 
අනතුරින් 97 හැවිරිදි පිල්ප් කුමරු කම්පාවට සහ බියට පත්ව ඇති බව වාර්තා වේ. 
 
 පිල්ප් කුමරු හට බරපතළ තුවාල සිදුවී නොමැති බවත් අනෙක් මෝටර් රථයේ ගමන් ගත් දෙදෙනෙකු තුවාල ලබා ඇති බවත් වාර්තා වේ.


 ඒ එෆ් පී ඇසුරෙනි 


(63226)




  
                    ",http://www.lankadeepa.lk/latest_news/පිලිප්-කුමරු-රිය-අනතුරක/1-544125,පිලිප් කුමරු රිය අනතුරක
"
                        පිලිපීනයේ  නිල සංචාරයක නිරතව සිටින  ජනාධිපති  මෛත්‍රීපාල සිරිසේන  මහතා  පිලිපීනයේ මැනිලා නුවරදී   එරට   වෙසෙන ශ්‍රී ලාංකිකයන්  හමු විය.
 
 උසස් අධ්‍යාපනය ලබන සිසුන්, වෘත්තියවේදීන් ඇතුථ විවිධ ක්ෂේත්‍රවල කටයුතු කරන පිරිස් මෙම හමුවට එක්ව සිටියහ.
 
මෙහිදී   ඔවුන්ට  ඇති  ගැටළු පිළිබඳවද සාකච්ඡා කෙරිණි.



(36698)







 
                    ",http://www.lankadeepa.lk/latest_news/ජනපති-පිලිපීනයේ-වෙසෙන--ශ්‍රී-ලාංකිකයින්--හමුවෙයි/1-544123,ජනපති පිලිපීනයේ වෙසෙන  ශ්‍රී ලාංකිකයින්  හමුවෙයි
"
                        (ප්‍රින්ස් රත්නායක)


බළන්ගොඩ මූළික රෝහලේ දැඩිසත්කාර ඒකකය වසා දැමීම පියවර ගෙන ඇත.


ප්‍රමාණවත් වෛද්‍යවරු නොමැති වීමෙන්  මෙම තත්වය උද්ගතවඇති  ඇතැයි  වෛද්‍ය අධීකාරී වෛද්‍ය බී. එම්. එස් දසනායක මහතා සඳහන් කළේය.


 පසුගිය 17 වැනිදා සිට මෙම තීරණය ගෙන ඇත.


 බළන්ගොඩ මූළික රෝහලේ   වෘත්තීය  සංගම්  එකමුතුව ද දැඩිසත්කාර ඒකකයවසා දැමීමට විරෝධය පා   සෞඛ්‍යය අධ්‍යක්ෂවරයා වෙත ලිඛිතව දන්වා    ඇත.
 
රජයේ ‍හෙද නිලධාරීන්ගේ සංගමය , රජයේ ඖෂධවේදීන්ගේ සංගමය, විකිරණ විද්‍යා තාක්ෂණවේදීන්ගේ සංගමය ,රජයේ වෛද්‍ය රසායනාගාර කාර්මික ශිල්පීන්ගේ සංගමය එක්ව සිය විරෝධය පාමින් සෞඛ්‍ය අධ්‍යක්ෂවරයා වෙත දන්වා ඇත. 
                    ",http://www.lankadeepa.lk/latest_news/බලන්ගොඩ-රෝහලේ-දැඩි-සත්කාර-ඒකකය-වසා-දමයි/1-544206,බලන්ගොඩ රෝහලේ දැඩි සත්කාර ඒකකය වසා දමයි
"
                        විනීතා එම් ගමගේ 

සෞදි අරාබියේ රාජ්‍ය ආයතනයක් වන කාන්තා සුභසාධන මධ්‍යස්ථානයේ රඳවා සිටින විවිධ රටවල කාන්තාවන් 500 දෙනෙකු පමණ පිරිස අතර ශ්‍රී ලාංකික කාන්තාවන් 49 දෙනෙකු ද සිටින බව විදේශ රැකියා අමාත්‍යංශයේ අධීක්ෂණ මන්ත‍්‍රීවරයා ලෙස කටයුතු කරන පාර්ලිමේන්තු මන්ත‍්‍රී හෙක්ටර් අප්පුහාමි මහතා ප‍්‍රකාශ කළේය.

මෙම කාන්තාවන් එහි  සිටින්නේ ඔවුන්ට රටින් පිටවීමට පෙර පවතින ගැටලූ නිරාකරණය කරන තෙක් බවත් ඔවුන් අතරින් 21 දෙනෙකු රැඳී සිටින්නේ ඔවුන්ගේ රටින් පිටත් වීමේ අවසර පත හා ගුවන් ටිකට් පත ලැබෙන තුරු යැයි ද හෙතෙම සඳහන් කළේය. 

හාම්පුතුන් විසින් වැටුප නොගෙවීම පිළිබඳ පැමිණිලි කර ඇති 14 දෙනෙක් එම හිඟ වැටුප ලබා දෙන තුරු රැඳී සිටින බවත් මේ වනවිටත් උසාවියේ නඩු පවතින පස් දෙනෙක් එම නඩු අවසන් වන තුරු රැඳී සිටින බවත් පැවසූ මන්ත‍්‍රීවරයා සෞදි පොලිසිය මඟින් අත්අඩංගුවට ගෙන යොමු කළ ශ්‍රී ලාංකික කාන්තාවන් 9 දෙනෙකු ද එහි රඳවා සිටින බව ද හෙතෙම කියා සිටියේය.

එම පිරිසගෙන් අති බහුතරය නීතිවිරෝධී කටයුතු හේතුවෙන් පොලිසිය අත්අඩංගුවට ගෙන බාරදී ඇති පිරිස් යැයි ද ඔහු පැවසීය. 

එහි රඳවා සිටින කිසිවෙකුටත් හිරිහැර හෝ අඩන්තේට්ටම් සිදු නොවන බව කී හෙක්ටර් අප්පුහාමි මහතා එය සම්පූර්ණයෙන් පාලනය වන්නේ සෞදි රජය යටතේ වන බැවින් එහි සිටින්නන් ගැන තීන්දු තීරණ ගැනීමට මෙරට රජයට හෝ තානාපති අංශවලට අවස්ථාව නොලැබෙන බව ද සඳහන් කළේය. 

කෙසේ වෙතත් එම කාන්තාවන් බැලීමට සෞදියේ ශ්‍රී ලංකා තානාපති කාර්යාලයේ නිලධාරින් නිතර එහි යන එන බවත් අවශ්‍ය කටයුතු සිදු අවසන් වී නම් ඔවුන් ශ්‍රී ලංකාවට එවීමට තානාපති කාර්යාලය කටයුතු කරන බවත් හෙතෙම පැවැසීය. 

හෙක්ටර් අප්පුහාමි මහතා මේ අදහස් පළ කළේ ශ්‍රී ලංකා විදේශ සේවා නියුක්ති කාර්යංශයේ අද (18) පැවැති මාධ්‍ය හමුවක් අමතමිනි. 

එම මාධ්‍ය හමුවට කාර්යංශයේ සභාපති  ඒ.ඒ.එම්.හිල්මි, එහි වැඩබලන සාමාන්‍යධිකාරි ඩබ්ලිව් එම් එම් වනසේකර, නියෝජ්‍ය සාමාන්‍යධිකාරි පරිපාලන සහ විදේශ සබඳතා සෙනරත් යාපා, එහි මාධ්‍ය ප‍්‍රකාශක මාධ්‍ය ප‍්‍රකාශක මාධව දේශපි‍්‍රය යන මහත්වරුන් ද මෙම මාධ්‍ය හමුවට සහභාගී වූහ. 
                    ",http://www.lankadeepa.lk/latest_news/සෞදි-සුබසාධන-මධ්‍යස්ථානවල-ලාංකික-කාන්තාවෝ-49-ක්-රඳවා-සිටිති/1-544135,සෞදි සුබසාධන මධ්‍යස්ථානවල ලාංකික කාන්තාවෝ 49 ක් රඳවා සිටිති
"
                        (ඩයනා උදයංගනී)
 
ජනාධිපතිවරණයක් පැමිණෙන්නේ නම් ඒ වෙනුවෙන් වැඩ කිරීමට තමාද සූදානම් බව ශ්‍රී ලංකා නිදහස් පක්‍ෂයේ මහලේකම්, පාර්ලිමේන්තු මන්ත‍්‍රී දයාසිරි ජයසේකර මහතා පැවසීය.

ශ්‍රී ලංකා නිදහස් පක්‍ෂය ඇතුළු පක්‍ෂ ගණනාවක් එක්ව ඉදිරියේදී ගොඩනගන සන්ධානය හෝ එක්සත් ජාතික පක්‍ෂය ද මෙතෙක් ජනාධිපති අපේක්‍ෂකයා පිළිබඳ ස්ථිර අදහසක් නැතැයි දයාසිරි ජයසේකර මහතා කීවේය.

ශ්‍රී ලංකා නිදහස් පක්‍ෂයේ මතය වන්නේ ජනාධිපති මෛත‍්‍රීපාල සිරිසේන මහතා ඉදිරිපත් විය යුතු බව වුවත් අනෙක් කණ්ඩායම වෙනත් නම් යෝජනා කරන බව කී ජයසේකර මහතා ජනාධිපතිවරයා ද මෙතෙක් තමන් තරග කරන්නේද නැද්ද යන්න ප‍්‍රකාශ කර නැතැයි ප‍්‍රකාශ කළේය.

ජනාධිපතිවරණය කැඳවිය යුත්තේ මෙම වසර අවසානයේ දී බව කී මහලේකම්වරයා ඊට පෙර පළාත් සභා මැතිවරණය පැවැත්විය යුතු බව ද කීවේය.

එබැවින් ජනාධිපතිවරණයක් ගැන කතා නොකර කඩිනමින් පළාත් සභා මැතිවරණය පැවැත්වීමට කටයුතු කරන්නැයි තමන් ආණ්ඩුවෙන් ඉල්ලා සිටින බව ද හෙතෙම කියා සිටියේය.

ශ්‍රී.ල.නි.ප මහලේකම්වරයා මේ බව පැවසුවේ කොළඹ, ඩාර්ලි පාරේ පිහිටි ශ්‍රී ලංකා නිදහස් පක්‍ෂ මූලස්ථානයේ දී අද (18) පැවති මාධ්‍ය හමුවකදී මාධ්‍යවේදියකු නැගූ පැනයකට පිළිතුරු දෙමිනි.  
 
  
                    ",http://www.lankadeepa.lk/latest_news/ජනාධිපතිවරණයක්-එනවා-නම්-මමත්-සූදානම්/1-544136,ජනාධිපතිවරණයක් එනවා නම් මමත් සූදානම්
"
                        පිලිපීනයේ සිව් දින රාජ්‍ය සංචාරයක නිරත ජනාධිපති මෛත්‍රීපාල සිරිසේන මහතා අද (18) පිලිපීනයේ ලොස් බානෝස් හි පිහිටි ජාත්‍යන්තර සහල් පර්යේෂණායතනයේ නිරික්ෂණ චාරිකාවක නිරත විය.
 
ජාත්‍යන්තර සහල් පර්යේෂණායතනය වෙත ගිය ජනාධිපතිවරයා පිළිගනු ලැබුවේ එහි අධ්‍යයන කටයුතුවල නිරත ශ්‍රී ලාංකික සිසුවියන් දෙදෙනෙකු විසිනි. 
 
නියඟයට, ජල ගැලීම්වලට ඔරොත්තු දිය හැකි අන්දමින් වී වගාව සිදු කරන අන්දම මෙන්ම විවිධ උෂ්ණත්වයන් තුළ බීජ රෝපණය පිළිබඳ කරුණු පැහැදිලි කිරීමකට ද ජනාධිපතිවරයා මෙහිදී සවන් දුන්නේ ය. 
 
එමෙන්ම බෝග කළමනාකරණය පිළිබඳ හැදින්වීමක් ද ජනාධිපතිවරයා වෙත ඉදිරිපත් කෙරුණු අතර මෙම පර්යේෂණායතනයේ තැන්පත් කර ඇති ශ්‍රී ලංකාවට ආවේණික බිජ වර්ග ද නිරික්ෂණයට ලක් විය. 
 
ජාත්‍යන්තර සහල් පර්යේෂණායතනය සහ ශ්‍රී ලංකාව අතර පස් අවුරුදු ක්‍රියාකාරි සැලැස්මට ජනාධිපති සහ ජාත්‍යන්තර සහල් පර්යේෂණ ආයතනයේ අධ්‍යක්ෂ ජනරාල් ආචාර්ය මැතිව් මොරෙල් මහතා  ඉදිරියේ එහි නියෝජ්‍ය අධ්‍යක්ෂ ජනරාල්වරිය සහ ශ්‍රී ලංකා විදේශ කටයුතු අමාත්‍යාංශයේ අතිරේක ලේකම්වරයා විසින් අත්සන් තැබීය.
 
කෘෂිකර්මාන්තය කෙරෙහි ජනාධිපති මෛත්‍රීපාල සිරිසේන   මහතාගේ කැපවීම අගයමින් ජාත්‍යන්තර සහල් පර්යේෂණ ආයතන භූමියේ එක් පරිශ්‍රයක් ජනාධිපති මෛත්‍රීපාල සිරිසේන මහතා නමින් නම් කිරීමට පියවර ගෙන තිබේ.

(28535)

ඡායාරූප - ජනාධිපති මාධ්‍ය අංශය












  
                    ",http://www.lankadeepa.lk/latest_news/ජනපති-පිලිපීනයේ-සහල්-පර්යේෂණායතනයේ-චාරිකාවක/1-544142,ජනපති පිලිපීනයේ සහල් පර්යේෂණායතනයේ චාරිකාවක
"
                        (රංජන් කස්තුරි)

අධ්‍යයන පොදු සහතික පත්‍ර සාමාන්‍ය පෙළ - 2013 විභාගයට කොළඹ විශාකා විදුහලෙන් ඉදිරිපත් වූ ශිෂ්‍යාවකගේ ඉංග්‍රීසි උත්තරපත්‍රය ශ්‍රේෂ්ඨාධිකරණ නියෝගයක් මත නැවත ස්වාධීන කමිටුවක් මගින් ඇගයීමට ලක් කරන බව විභාග කොමසාරිස් ජනරාල් සනත් පූජිත මහතා කීය.

තමාට ඉංග්‍රීසි විෂයට ""බී"" සාමාර්ථයක් ලැබී ඇතැත් එය පිළිගත නොහැකි බවට එම සිසුවිය ශ්‍රේෂ්ඨාධිකරණය හමුවේ මූලික අයිතිවාසිකම් පෙත්සමක් ගොණුකර තිබූ අතර එහි තීන්දු ප්‍රකාශ කරමින් ශ්‍රේෂ්ඨාධිකරණය විභාග දෙපාර්තමේන්තුවට නියෝගකර ඇත්තේ එම ඉංග්‍රීසි උත්තරපත්‍රය නැවත අගයන ලෙසය.

ඒ අනුව ශ්‍රේෂ්ඨාධිකරණ නියෝගයට ගරුකරමින් ස්වාධීන කමිටුවක් පත්කර ඉංග්‍රීසි පිළිතුරු පත්‍රය නැවත අගය ලකුණු (සාමාර්ථ) නිකුත් කරන බවද විභාග කොමසාරිස් ජනරාල්වරයා කීය. 
                    ",http://www.lankadeepa.lk/latest_news/වසර-පහකට-පසු-සා.පෙළ-උත්තරපත්‍රයක්-යළි-පිරික්සන්න-නියෝග/1-544145,වසර පහකට පසු සා.පෙළ උත්තරපත්‍රයක් යළි පිරික්සන්න නියෝග
"
                        (මොහොමඩ් ආසික් සහ චමිල් රූපසිංහ)

 

සේනා දළඹුවා විනාශ කළ හැක්කේ කෘමින් බෝ කර මුදා හැරීම සඳහා පර්යේෂණ සිදු කරන බව උද්‍යාන බෝග පර්යේෂණ හා සංවර්ධන ආයතනයේ ප්‍රධාන කීට විද්‍යාඥ එස්.එස්. වැලිගමගේ මහතා කීය.

මේ සියල්ලට අමතරව ජෛව පාලනය මගින් මේ දළඹුවා පාලනය කිරීම සඳහා මේ වන විට පර්යේෂණ පවත්වමින් සිටින බවද ඒ මහතා කීය.

දේශීය බඩ ඉරිඟු වගාව ඇතුළු වගාවන් රැසකට සේනා දළඹුවා හානි කරමින් පවතී.

පාලනය කිරීමට සියලු උපක්‍රම භාවිතා කිරිමට ගොවීන් ඇතුළු සියලු දෙනා  ක්‍රියාත්මක විය යුතු බව පේරාදෙණිය ගන්නෝරුව පිහිටි  පැලෑටි හා ජාන සම්පත් මධ්‍යස්ථානයේ දී අද (18) පැවැති වැඩමුළුවක ප්‍රධාන දේශණය පවත්වමින් ඒ මහතා එසේ කීය.

සේනා දළඹුවා පාලනය කිරීම සම්බන්ධයෙන් හා එහි හානිය සම්බන්ධයෙන් මධ්‍යම පළාතේ පළාත් පාලන ආයතනවල ප්‍රධානීන් සහ රජයේ නිළධාරින් දැනුවත් කිරීම සඳහා මෙම වැඩමුළුව පැවැත්විණි.

මෙහිදී තවදුරටත්  මේ සම්බන්ධයෙන් අදහස් දැක්වූ කීට විද්‍යාඥ එස්.එස් වැලිගමගේ මහතා මෙසේ ද සඳහන් කළේය.

මේ සේනා දළඹුවා ලංකාවෙන් වාර්තා වෙලා මේ වන විට මාස තුනක් හතරක් පමණ ගත වෙලා තියෙනවා. මේ දළඹුවා ප්‍රධාන වශයෙන් හානි කරන්නේ තෘණ කුලයේ ශාකවලටයි. විශේෂයෙන් බඩ ඉරිඟු සහ වී වැනි ශාකවලටයි. එපමණක් නොව වෙනත් බෝග වර්ග සියයකට පමණ හානි කරන්න මේ දළඹුවාට හැකියාව තිබෙනවා. එපමණක් නොව විශේෂයෙන් සැඟව සිට ආහාර ගනිමින් ශාකය විනාශ කිරීමේ හැකියාව මේ දළඹුවාට තිබෙනවා. මේ දළඹුවා විනාශ කිරීම සඳහා උපයෝගී කරගත හැකි සියලු උපක්‍රම උපයෝගී කර ගත යුතුයි.

මේ දළඹුවා පාලනය කිරීම සඳහා  වන විට විවිධ උපක්‍රම රැසක් සොයා ගෙන තිබෙන බවත් තවත් උපක්‍රම පිළිබඳව පර්යේෂණ පවත්වමින් තිබෙන බවත් ඒ මහතා කීය.

එම උපක්‍රම අතර ප්‍රමාද වී වගා නොකිරීම සහ සාමූහිකව වගාව ආරම්භ කිරීම, ප්‍රමාද වී වගාව ආරම්භ කිරීමෙන් හානිය වැඩිවන බවත් බීජ ප්‍රතිකර්ම යෙදීම සම්බන්ධයෙන් පරීක්ෂණ පවත්වාගෙන යන බවත් ඒ මහතා කීය.

වගාව සඳහා යූරියා වැනි පොහොර  වැඩියෙන් භාවිතා කිරීමෙන් වැළකී නිර්දේශිත පොහොර ප්‍රමාණය පමණක් භාවිත කිරීම, කෘමිනාශක වර්ග 13 ක නිර්දේශ ලබා දී තිබෙන බවත් කී ඒ මහතා වඩාත් පරීක්ෂාවෙන් සිට ආරම්භක අවස්ථාවේදීම දළඹුවා විනාශ කර දැමීමත් බිත්තර විනාශ කිරීමත්  වඩාත් සුදුසු බවත් කීය.

  
                    ",http://www.lankadeepa.lk/latest_news/සේනා-දළඹුවා-මඬින්න-කෘමීන්-මුදා-හැරීමේ-පර්යේෂණ/1-544143,සේනා දළඹුවා මඬින්න කෘමීන් මුදා හැරීමේ පර්යේෂණ
"
                        (හිරාන් ප්‍රියංකර ජයසිංහ)

වනාතවිල්ලුව කරඩිපුවල් ප්‍රදේශයේ දී පුපුරන ද්‍රව්‍ය තොගයක් සමඟ අත්අඩංගුවට ගත් සැකකරුවන් සිව් දෙනා දින 90 ක් රදවාගෙන ප්‍රශ්න කිරීමට ආරක්ෂක අමාත්‍යංශය අපරාධ පරීක්ෂණ  දෙපාර්තමේන්තුවට අද (18) අවසර ලබා දී තිබේ.

මාවනැල්ල ප්‍රදේශයේ බුද්ධ ප්‍රතිමාවක් විනාශ කිරීමේ සිද්ධියකට සම්බන්ධ සැකකරුවන් සොයා අපරාධ පරීක්ෂණ නිලධාරීන් සිදුකළ පරීක්ෂණ වලට සම්බන්ධ තවත් සැකකරුවකු සොයා ගිය අපරාධ පරීක්ෂණ දෙපාර්තමේන්තුවේ නිලධාරීන්ට සඟවා තිබූ මෙම පුපුරන ද්‍රව්‍ය තොගය සොයා ගැනීමට හැකි වී තිබේ.

සිද්ධියෙන් පසුව අදාල සැකකරුවන් සහ පුපුරන ද්‍රව්‍ය තොගය අපරාධ පරීක්ෂණ දෙපාර්තුමේන්තුව භාරයට ගෙන තිබූ අතර එම සැකකරුවන් සහ අත්අඩංගුවට ගත් දෑ ඊයේ (17) කොළඹට රැගෙනවිත් තිබේ..

ඉදිරි පරීක්ෂණ කටයුතු සඳහා පුපුරන ද්‍රව්‍ය සඟවා තිබූ ඉඩම අවට වනාතවිල්ලුව පොලිසිය විසින් ආරක්ෂාව යොදවා තිබේ.

 
                    ",http://www.lankadeepa.lk/latest_news/පුපුරන-ද්‍රව්‍ය-සමඟ-අත්අඩංගුවට-ගත්-සැකකරුවන්-දින-90-ක්-රදවා-ප්‍රශ්න-කරන්න-නියෝග/1-544154,පුපුරන ද්‍රව්‍ය සමඟ අත්අඩංගුවට ගත් සැකකරුවන් දින 90 ක් රදවා ප්‍රශ්න කරන්න නියෝග
"
                        (දඹුල්ල කාංචන කුමාර ආරියදාස)
මාතලේ දිස්ත්‍රික් පළාත් පාලන ආයතනවල වර්තමානයේ පවතින ගැටලු සහ වර්තමාන තත්ත්වය පිළිබඳව නව ආණ්ඩුකාර මෛත්‍රී ගුණරත්න මහතා සමග පැවැත්වෙන සාකච්ඡා අවස්ථාවට මාධ්‍යවේදීන්ට ඇතුළු නොවන ලෙස  දඹුල්ල මහ නගර සභාවේ නගරාධිපති ජාලිය ඕපාත මහතා දැනුම්දුන්නේය .

මතලේ  දිස්ත්‍රික්කයේ පළාත් පාලන ආයතන ප්‍රධානීන් සහ  තනතුරු දරන සේවකයින් මධ්‍යම පළාත් ආණ්ඩුකාර මෛත්‍රී ගුණරත්න මහතාගේ සහභාගිත්වයෙන් දඹුල්ල බස් නැවතුම්පොලේ පිහිටි දඹුල්ල මහ නගර සභා ශ්‍රවණාගාරයේදී අද (19) පෙරවරු 9.30 ට පැවැත්වීමට සූදානම් කර තිබිණි.

මෙම අවස්ථාව මාධ්‍ය ආවරණය කර දෙන ලෙස මධ්‍යම පළාත් ආණ්ඩුකාර වරයාගේ මාධ්‍ය ඒකකය මගින් ප්‍රාදේශීය මාධ්‍යවේදීන් හට දැනුම් දී තිබිණි. ඒ අනුව 9.30 වන විට මාධ්‍යවේදීන් සියලු දෙනාම එම ස්ථානයට පැමිණ සිටියහ.
පසුව එම ස්ථානයට පැමිණි   දඹුල්ල නගරාධිපති ජාලිය ඕපාත මහතා කියා සිටියේ සාකච්ඡාව ඇතුළත පටිගත කිරීම් සිදු නොකරන ලෙසත් පිටත සිදුවන  දේ  රූපරාමු ලබාගෙන වාර්තා කරන ලෙසටත්ය.

කෙසේ වෙතත් මාධ්‍යවේදීහු එම අවස්ථාවට සහභාගි නොවී රැස්වීම් ශාලාවේ රැඳී සිටි සිටියහ.

එම අවස්ථාවේ මාධ්‍යවේදීන් ඉදිරියට පැමිණි ආණ්ඩුකාරවරයාගේ මාධ්‍ය නියෝජිතයෙකු කියා සිටියේ මාධ්‍යවේදීන්ට ඇතුළට පැමිණ එහි වාර්තා කරන ලෙසය. කෙසේ වෙතත්  එම ස්ථානයට පැමිණ නගරාධිපතිවරයා කියා සිටියේ පළාත් පාලන ආයතනවල පවතින විවිධ අඩුපාඩු ගැටළු පිළිබඳව ස්ථානය සාකච්ඡා කරන නිසා සාකච්ඡා  අවශ්‍ය නම් රූපරාමු ලබාගෙන එළියට පැමිණ සාකච්ඡාවෙන් අනතුරුව ඕනෑම ප්‍රශ්නයක් විමසිය හැකි බවය. එමෙන්ම කසල අංගනය නිරීක්ෂණය සිදුකරන අවස්ථාවට මාධ්‍යවේදීන්ට සහභාගිවීමට හැකි බවද නගරාධිපතිවරයා සඳහන් කළේය.

කිසිවිටත් ආණ්ඩුකාර කාර්යාලයෙන් විධිමත් ලෙස මාධ්‍යවේදීන්ට මාධ්‍ය ආවරණයක් ලබාදෙන ලෙස සිදුකළ ඉල්ලීම අනුව පැමිණි මාධ්‍යවේදීන් පළාත් පාලන ආයතනවල පවතින ගැටලු තත්ත්වය වාර්තා කිරීමට නොහැකි වීමත් සමඟ එම ස්ථානයෙන් සියලුදෙනාම පිටත්ව යන්නට වූහ.

එම සාකච්ඡාව සඳහා සහභාගී වන මාතලේ පළාත් පාලන ආයතනවල නියෝජිතයන් ගෙන් අප මේ පිළිබඳව විමසීමේ දී කියා සිටියේ පළාත් පාලන ආයතනවල දැඩි ප්‍රශ්න ගැටලු රැසක් පවතින නිසා නගරාධිපති වරයා මෙම රැස්වීම සූදානම් කර තිබෙන බවය. මාධ්‍යවේදීන්ට ස්ථානයට ඇතුළුවීමට ඉඩ හසර ලබා නොදීම පිළිබඳව එම නියෝජිතයන් දැනුවත් වී නැති බව ද ඔවුහු සඳහන් කළහ.


 


 
                    ",http://www.lankadeepa.lk/latest_news/මාධ්‍ය-නියෝජිත---නගරාධිපති-අන්ත-දෙකක/1-544162,මාධ්‍ය නියෝජිත - නගරාධිපති අන්ත දෙකක
"
                        (රංජන් කස්තුරි)

අධ්‍යාපන විද්‍යාපීඨවලට වසර තුනකින් සිසුන් බඳවා ගෙන නැතැයි වාර්තාවේ.අධ්‍යාපන විද්‍යාපීඨ වලට වසරකට සිසුන් 3500ක් පමණ ගුරු පුහුණුව සඳහා බඳවා ගන්නා අතර එමගින් වාර්ෂිකව ඇතිවන ගුරු හිඟයට විසඳුම් ලබා දෙන බවද ගුරු සංගම් සඳහන් කරයි.

අවසන් වරට විද්‍යාපීඨවලට සිසුන් බඳවාගෙන ඇත්තේ 2015 වසරේ වන අතර ඉන්පසුව 2016 , 2017 සහ 2018 වසර සඳහා බඳවා ගැනීම් සිදුකර නැත.

රටපුරා අධ්‍යාපන විද්‍යාපීඨ 19ක් තිබෙන අතර වාර්ෂිකව ගුරු පුහුණුව සඳහා ඒවාට සිසුන් බඳවා ගැනීම සිදුකෙරේ. 
                    ",http://www.lankadeepa.lk/latest_news/වසර-තුනකින්-විද්‍යාපීඨවලට-සිසුන්-බඳවා-ගෙන-නෑ/1-544144,වසර තුනකින් විද්‍යාපීඨවලට සිසුන් බඳවා ගෙන නෑ
"
                        බ්‍රිතාන්‍යයේ උතුරු යෝක්ෂයර් ප්‍රාන්තයේ කැටරික් යුද හමුදා පාසලෙන් උපාධියක් ලබා ගැනීමට ශ්‍රී ලංකා ගුවන් හමුදාවේ කාන්තා බළකායේ නිලධාරිනියන් දෙදෙනෙකු සමත් වී තිබේ.

ශ්‍රී ලංකා ගුවන් හමුදාවේ කාන්තා බළකායේ නිලධාරිනියක් බ්‍රිතාන්‍ය යුද හමුදා පාසලෙන් උපාධියක් ලබා ගත් ප්‍රථම අවස්ථාව මෙය වේ.

සෑම වසරකම  පොදුරාජ්‍ය මණ්ඩලීය රටවල්වල යුද හමුදා සාමාජිකයෝ බ්‍රිතාන්‍ය යුද හමුදා පාසලට ගොස් යුද අභ්‍යාස හැදැරීමට කටයුතු කරති.

මෙලෙස උපාධිය ලබා ගැනීමට සමත්ව ඇත්තේ ශ්‍රී ලංකා ගුවන් හමුදාවේ කාන්තා බළකායේ ගුවන් ලුතිනන් ලක්ෂිකා ඇටාලේ සහ කෝප්‍රල් අමරසේන යන දෙදෙනාය.

‘මෙය ඉතා දුර්ලභ අවස්ථාවක්. අපි ගොඩක් සතුටු වෙනවා’ යැයි ගුවන් ලුතිනන් ලක්ෂිකා ඇටාලේ කීවාය.

යුද හමුදා පාසලේ රැදී  සිටින කාලය තුළ බ්‍රිතාන්‍ය හමුදාවට අනුව නිවැරදිව සරඹයක් සිදු කරන්නේ කෙසේ දැයි දැනගැනීම, තම මව්බිම කරා ආපසු ගිය පසු හමුදා අංශ වලට පාඩම් කියා දෙන්නේ කෙසේ දැයි වැනි දේ මෙහිදී ඉගැන්වූ බව ගුවන් ලුතිනන් ඇටාලේ වැඩිදුරටත් පැවසුවාය.

කුවේටය, බහරේනය, කටාරය, ජෝර්දානය, හොංකොං යන රටවලට බ්‍රිතාන්‍ය සරඹ අභ්‍යාස ව්‍යාප්ත කිරිම සඳහා යුද හමුදා පාසලේ පුහුණුකරුවෝ සංචාරය කරති.

'ඡාත්‍යන්තර හමුදා නියෝජිතයන් සෑම වසරකම බ්‍රිතාන්‍ය යුද හමුදා පාසලට පැමිණෙන්නේ අපි එය නිවැරදිව සිදුකරන නිසා' යැයි සැරයන් පාවුල් මනී මහතා  පැවසීය.

(28535)





 

(වීඩියෝ දර්ශන  ෆෝස් නෙට් ඇසුරෙනි) 
                    ",http://www.lankadeepa.lk/latest_news/ගුවන්-හමුදා-නිලධාරිනියන්-දෙදෙනකුට-බ්‍රිතාන්‍ය-හමුදා-උපාධි/1-544108,ගුවන් හමුදා නිලධාරිනියන් දෙදෙනකුට බ්‍රිතාන්‍ය හමුදා උපාධි
"
                        (තරිඳු ජයවර්ධන සහ බිමල් ශ්‍යාමන් ජයසිංහ)

ප්‍රධාන පොලිස් පරීක්ෂකවරුන් 26 දෙනෙකු සහකාර පොලිස් අධිකාරීවරුන් ලෙස උසස් කරමින් පොලිස්පති පූජිත් ජයසුන්දර මහතා අද (18) උසස්වීම් නියෝග නිකුත් කර තිබේ.

ජාතික පොලිස් කොමිෂන් සභාවේ තීරණයක් අනුව මෙම නිලධාරීන්ට උසස්වීම් ලබා දුන් බව පොලිස් ආරංචි මාර්ග කියයි.

තමන්ට උසස්වීම් අහිමි කිරීම සම්බන්ධයෙන් ශ්‍රේෂ්ඨාධිකරණයේ මූලික අයිතිවාසිකම් පෙත්සමක් ගොනු කර තිබුණු අතර එහිදී වූ එකඟතාවය අනුව පෙත්සම්කරුවන් නොවන අයද ඇතුළත් වන පරිදි 26 දෙනකුට උසස්වීම් ලබා දීමට පොලිස් කොමිෂන් සභාව අනුමැතිය ලබා දී තිබිණි.

ඒ අනුව මෙම පිරිසට අදාළ උසස්වීම් නියෝග නිකුත් කළ බව පොලිසිය පවසයි.

තවත් ප්‍රධාන පොලිස් පරීක්ෂකවරුන් 12 දෙනකු පොරොත්තු ලේඛන ගත කර ඇති අතර ඔවුන් වෙනුවෙන් පුරප්පාඩු 12ක් වෙන් කර තබන බවත්, එම නිලධාරීන්ට එරෙහිව දැනට ඇති නඩු කටයුතු හෝ විනය ක්‍රියාමාර්ග අවසන්වූ පසු උසස්වීම් ලබාදීම ගැන සලකා බලන බවත් පොලිසිය කියයි. 
                    ",http://www.lankadeepa.lk/latest_news/පොලිස්-පරීක්ෂවරු-26ක්-සහකාර-පොලිස්-අධිකාරී-ධූරයට/1-544109,පොලිස් පරීක්ෂවරු 26ක් සහකාර පොලිස් අධිකාරී ධූරයට
"
                        (සිරංගිකා ලොකුකරවිට)
ව්‍යවස්ථාවක් දැකලාවත් නැති විපක්ෂයේ අය අපි රට බෙදන්න යනවා කියා කෑගහනවා යැයි අග්‍රාමාත්‍ය රනිල් වික්‍රමසිංහ මහතා අද(19) ගාල්ල, යක්කලමුල්ලේදී පැවසීය.

හෙතෙම එසේ පවසා සිටියේ කරාගොඩ පූර්වාරාම විහාරස්ථානයේ අභිනවයෙන් ඉදිකල දෙමහල් ගොඩනැගිල්ල විවෘත කිරීමේ අවස්ථාවට එක්වෙමිනි.

එහිදී අල්‍රාමාත්‍යවරයා මෙසේ ද පැවසීය,

""අපි රට බෙදනවා කියා විපක්ෂය කෑ ගහනවා. ඒත් අපි එහෙම කරන්නේ නැහැ. මල්වගු අස්ගිරි මහනායක හිමිවරුන් ප්‍රමුඛ මහා සංඝරත්නයේ ආශිර්වාදය ඇතුවයි අපි රට පාලනය කරන්නේ. බෞද්ධ භික්ෂූන්වහන්සේලාගේ උපදෙස් අරගෙනයි අපි ව්‍යවස්ථාව සකස් කරන්නේ. අතීතයේ සිටම භික්ෂූන් වහන්සේලා රට පාලනය කිරීමට අවශ්‍ය උපදෙස් හා මගපෙන්වීම ලබා දුන්නා. ව්‍යවස්ථාවක් දැකලාවත් නැති විපක්ෂයේ අය රට බෙදනවා කියලා කෑ ගහනවා. ඒ බොරු වලට රැවටෙන්න එපා.""

මෙම අවස්ථාවට අභ්‍යන්තර හා ස්වදේශ කටයුතු සහ පළාත් සභා හා පළාත් පාලන අමාත්‍ය වජිර අබේවර්ධන මහතා සහ පාර්ලිමේන්තු මන්ත්‍රීවරුන් වන විජේපාල හෙට්ටිආරච්චි මහතා සහ බන්ධුලලාල් බණ්ඩාරිගොඩ මහතා ඇතුළු මහජන නියෝජිතයින් පිරිසක් ද එක්ව සිටියහ.

භික්ෂූන්වහන්සේලා 150නමක් උදෙසා සංඝගත දක්ෂිණාවක් ද පැවැත්වුණ අතර විහාරාධිපති නරාවල සිරිවිමල හිමියන්ගේ උපදෙස් මත උත්සවය සංවිධානය කර තිබිණි.





ඡායාරූප - ඉෂාන් සංජීව  
                    ",http://www.lankadeepa.lk/latest_news/ව්‍යවස්ථාවක්-දැකලාවත්-නැති-විපක්ෂයේ-අය-රට-බෙදන්න-යනවා/1-544163,ව්‍යවස්ථාවක් දැකලාවත් නැති විපක්ෂයේ අය රට බෙදන්න යනවා
"
                        ශ්‍රී ලංකාවේ සිදුවන නීති විරෝධි මත්ද්‍රව්‍ය ජාවාරම මැඩලීමට පිලිපීන රජයේ සහය පළ කර තිබේ.

ෙඑහිදි ලබාදිය හැකි තාක්ෂණික උපදේශන සේවාවන් පිළිබඳ සොයා බැලීමට පිලිපීන විශේෂඥ කණ්ඩායමක් ළගදීම දිවයිනට පැමිණීමට නියමිතය.

ජනාධිපති මෛත්‍රීපාල සිරිසේන මහතාගේ පිලිපීන සංචාරයෙන් ශ්‍රී ලංකාවට හිමි වූ තවත් සුවිශේෂ ප්‍රතිලාභයක් ලෙස මෙම සහය පළ වී තිබේ.‍

සිය පිලිපීන සංචාරයේ අවසන් දිනය වන අද (19) පෙරවරුවේ පිලීපීන පොලිස් මූලස්ථානය වෙත ගිය ජනාධිපතිවරයා එහි මත්ද්‍රව්‍ය නාශක කාර්යාංශයේ නිරික්ෂණ චාරිකාවකට ද එක් විය.

පිලිපීන රජය විසින් ගෙන යනු ලබන නිතී විරෝධී මත්ද්‍රව්‍ය වැටලීම්වලට අදාළ ප්‍රදර්ශනයක් නැරඹීමට ද ජනාධිපතිවරයා මෙහිදී එක්විය.


එහිදී ශ්‍රී ලංකා ජනාධිපතිවරයා පිළිගනු ලැබූවේ  පිලිපීන ජාතික පොලිස් සේවාවේ ප්‍රධානි ඔස්කාර් ඩී. අල්බයැල්ඩ් මහතා සහ අන්තරායකර ඖෂධ පාලක මණ්ඩලයේ සභාපති  කැටලිනෝ එස්. කයි යන මහත්වරුන් විසිනි.

අනතුරුව පොලිස් ප්‍රධානී ඇතුළු මත්ද්‍රව්‍ය නාශක කාර්යාංශයේ ජ්‍යෙෂ්ඨ නිලධාරින් සමග පැවති හමුවේ දී ජනාධිපතිවරයා සඳහන් කළේ නීති විරොධි මත්ද්‍රව්‍ය ජාවාරමට එරෙහි විවෘත සටනක් මේ වන විට තම නායකත්වයෙන් ශ්‍රී ලංකාව තුළ ක්‍රියාවට නංවා තිබෙන බවයි. 

භූගෝලීය පිහිටීම අනුව නිතීවිරෝධි මත්ද්‍රව්‍ය ජාවාරම්කරුවන්ට ශ්‍රී ලංකාව සුවිශේෂී හුවමාරු මධ්‍යස්ථානයක් වී ඇතැයි  මෙහිදී සඳහන් කළ ජනාධිපති මෛත්‍රිපාල සිරිසේන මහතා  මත්ද්‍රව්‍ය ශ්‍රී ලංකාවට ගෙන එම වැළැක්වීම වෙනුවෙන් සියලු මිත්‍ර රටවල සහය අපේක්ෂා කරන බවද පැවසීය.

මත්ද්‍රව්‍ය ජාවාරම මැඩලීමට පිලිපීන ජනාධිපති රොඞ්රිගේ දුතෙර්තේ මහතා ගෙන යන ප්‍රබල සටන ඇගැයීමට ලක් කළ ශ්‍රී ලංකා ජනාධිපතිවරයා කියා සිටියේ තම පිලිපීන සංචාරය සිදු වූයේ ද  එම සේවාවට සිදුකරන ගෞරවයක් ලෙස බවයි.

මත්ද්‍රව්‍ය ජාවාරම ලෝකයේ බොහෝ රටවලට ප්‍රබල අභියෝගයක් වුව ද ඒ සඳහා නිසි පියවර නොගන්නේ ඇතැම් දේශපාලනඥයන් ද ඊට සම්බන්ධවීම හේතුවෙන් බව පෙන්වා දුන් ජනාධිපතිවරයා එය මත්ද්‍රව්‍ය මර්දන වැඩපිළිවෙළේ දී  පවතින විශාල ගැටලුවක් බව  කියා සිටියේය.

 

 
                    ",http://www.lankadeepa.lk/latest_news/ශ්‍රී-ලංකාවේ-මත්ද්‍රව්‍ය-ජාවාරම-මැඩලීමට-පිලිපීනයේ-සහය/1-544172,ශ්‍රී ලංකාවේ මත්ද්‍රව්‍ය ජාවාරම මැඩලීමට පිලිපීනයේ සහය
"
                        (දඹුල්ල කාංචන කුමාර ආරියදාස)                 
මාතලේ  පළාත් පාලන ආයතනයන්හි පවතින ගැටලු තත්ත්වයන් සොයා බැලීම සඳහා නව ආණ්ඩුකාර මෛත්‍රී ගුණරත්න මහතා ගේ පැමිණි අවස්ථාවේ එය වාර්තා කිරීමට ගිය මාධ්‍යවේදීන්ට රැස්වීම් අවස්ථාව වාර්තා කිරීමට බාධා එල්ල වීම සම්බන්ධයෙන් තමන්   මාධ්‍යවේදීන්ගෙන් සමාව අයදින බව නව ආණ්ඩුකාර මෛත්‍රි ගුණරත්න මහතා සඳහන් කළේය.

දඹුල්ල බස් නැවතුම්පළ භුමියේ  පිහිටි දඹුල්ල මහ නගර සභා ශ්‍රවණාගාරයේදී මතලේ දිස්ත්‍රික්කයේ සියලුම පළාත් පාලන ආයතන නිලධාරීන් සහ ආයතන ප්‍රධානීන් සමග මෙම සාකච්ඡාව පැවැත්විණි.

ඒ සඳහා මාධ්‍යවේදීන්ට ආණ්ඩුකාර කාර්යාලය ආරාධනා කර තිබිණි. එහෙත් එම ස්ථානයට ගිය මාධ්‍යවේදීන් හට ආණ්ඩුකාරවරයාගේ රැස්වීම් අවස්තාව වාර්තා  කිරීමට නොහැකි බව   දඹුල්ල නගරාධිපති ජාලිය ඕපාත මහතා සඳහන් කළේය. පසුව එම ස්ථානයේ මාධ්‍යවේදීන් පිටව ගිය අතර පැය දෙකහමාරකට පමණ පසු සාකච්ඡාවෙන් අනතුරුව එලියට පැමිණෙද්දි ඒ පිළිබඳව මෛත්‍රි ගුණරත්න මහතාගෙන් මාධ්‍යවේදීන් කරුණු විමසන්නට වූහ.

එහිදී ව ආණ්ඩුකාර මෛත්‍රී ගුණරත්න මහතා කියා සිටියේ පෞද්ගලික ප්‍රශ්න පිළිබඳව කතාකරන කෙරුණු බවය. ඒ නිසා ඇතැම් විට මාධ්‍යවේදීන්ට ඇතුලට නොගත් බවත් සඳහන් කළේය. වෙතත් පෞද්ගලික සාකච්ඡා පවත්වන්නේනම්   රජයේ ගොඩනැගිලි රජයේ යාන වාහන සහ රජයේ මුද්ල් වියදම් කළේ ඇයිදැයි මාධ්‍යවේදීහු නව ආණ්ඩුකාරයාගෙන් විමසීමක් කළ පසුව ඔහු කියා සිටියේ මාධ්‍යවේදීන්ට මේ ස්ථානයේදී අපහසුතාවයක් වූයේ නම් සමාව අයදින බව ය.

කෙසේවෙතත් මාතලේ දිස්ත්‍රික්කයේ පළාත් පාලන ආයතන වල ඉල්ලීම් මධ්‍යම ආණ්ඩුවෙන් ඉටු නොවන නිසා සංවර්ධනයට විශාල බාධාවක් සිදුවන බව එම නිසා තමාගේ දැනගැනීම පිණිස මෙම සාකච්ඡා වට පැවැත්වූ බවද සඳහන් කළේය.

පසුව   ගුණරත්න මහතා සහ මාතලේ දිස්ත්‍රික්කයේ පළාත් පාලන නියෝජිතයින් දඹුල්ල මහ නගර සභාව ක්‍රියාත්මක කරන කසළ ප්‍රතිචක්‍රීකරණ මධ්‍යස්ථාන   නිරීක්ෂණයට   ලක් කළේය .දඹුල්ල නගර මධ්‍යයේ පිහිටි ප්ලාස්ටික් බෝතල් ප්‍රතිචක්‍රීකරණය ස්ථානය නිරීක්ෂණයට එක් කිරීමෙන් පසුව දඹුල්ල දිගම්පතන ප්‍රදේශයේ ඉදි කෙරෙන නව  කොම්පෝස්ට් මධ්‍යස්ථානය නිරීක්ෂණයට ලක් කළේ ය.දඹුල්ල නගරාධිපති    ජාලිය ඕපාත මහතා කියාසිටියේ මෙම ස්ථානයට මාතලේ දිස්ත්‍රික්කයේ සියලුම පළාත් පාලන ආයතන වලින් ඉවත් කරන අපද්‍රව්‍ය පොලොන්නරුව හබරණ කැකිරාව ආදී ප්‍රදේශවල ප්‍රාදේශීය සභා සහ නගර සභා වලින් ඉවත් කරන අපද්‍රව්‍ය මෙම ස්ථානයට රැගෙන එන බවය. තවත් නොබෝ දිනකින් එය ඉටුකිරීමට හැකි බව සඳහන් කළේය.



 
                    ",http://www.lankadeepa.lk/latest_news/ආණ්ඩුකාර-මෛත්‍රී-ගුණරත්න-මහතා-මාධ්‍යවේදීන්ගෙන්-සමාව-අයදියි/1-544171,ආණ්ඩුකාර මෛත්‍රී ගුණරත්න මහතා මාධ්‍යවේදීන්ගෙන් සමාව අයදියි
"
                        (ගල්කිරියාගම කුෂාන් ජයවර්ධන)
(ඡායාරූප - ඩබ්.එස්. පියතිලක)
තරුණයකුගේ ඝාතනයක් සම්බන්ධයෙන් සැකපිට හබරණ උල්පතගම ප්‍රදේශයේ 27 හැවිරිදි විහාරාධිපති හිමිනමක් ඇතුලු තරුණයින් දෙදෙනකු හබරණ පොලිසිය මගින් අත්අඩංගුවට ගෙන තිබේ.

මෙලෙස ඝාතනයට ලක්ව ඇත්තේ පලුගස්වැව උල්පතේගම පදිචිව සිටි සුරේෂ් රවීන්ද්‍ර කුමාර නමින් හදුන්වන වයස අවුරුදු 30ක් පමණ වන තිදරු පියෙකි. මිය ගිය තරුණයා ඉකුත් 17 වැනදා සිට අතුරුදහන්ව ඇති බවට ඔහුගේ පවුලේ ඥාතීන් ඊයේ (18) හබරණ පොලිස් ස්ථානයට පැමිණීල්ලක් කර තිබිණ. එම පැමිණීල්ල අනුව විමර්ශන ආරම්භ කර ඇති හබරණ පොලිසිය පලුගස්වැව ප්‍රදේශයේ විහාරස්ථානයක විහාරාධිපති හිමිනමක් හා ප්‍රදේශයේ පදිංචි තවත් තරුණයන් දෙදෙනෙකු  පොලිස් අත්අඩංගුවට ගෙන තිබේ.  

මිය ගිය තරුණයා හා අදාල හිමිනම ඇතුලු පිරිස අතර ඇතිවූ ආරවුලකින් පසු සැකකාර හිමි නම ඇතුලු පිරිස එක්ව තරුණයා ඝාතනය කර කැලෑබඳ ප්‍රදේශයක වලදමා ඇතැයි පොලිසිය කියයි. එම සිරුර සෙවීම සඳහා මේ වනවිටත් පොලිස් මෙහෙයුම් අරඹා තිබේ. පොලිස් නිලසුනඛ අංශයේ සහයද පරීක්ෂණ කටයුතු සඳහා ලැබී තිබේ.

පෙරේදා 17 මෙම ඝාතනය සිදුවූ බවත් අදාළ තරුණයාගේ අතුරුදහන්වීමත් සමඟ ගම්වාසීන් ඊයේ (18 වැනිදා) එම තරුණයා සෙවීමේ මෙහෙයුමක් ප්‍රදේශය පුරා ක්‍රීයාත්මක කරද්දී සැකකාර හිමි නමද ගම්වාසීන් සමඟ එම සෝදිසි මෙහෙයුම් සදහාද එක්ව ඇතැයිද පොලිසිය කියයි.

සිද්ධිය සම්බන්දයෙන් හබරණ පොලිස් ස්ථානය මගින් වැඩිදුර විමර්ශන කරයි.



  
                    ",http://www.lankadeepa.lk/latest_news/ඝාතනයකට-සැකපිට-හිමිනමක්---තරුණයන්-දෙදෙනෙක්-අත්අඩංගුවට/1-544166,ඝාතනයකට සැකපිට හිමිනමක් - තරුණයන් දෙදෙනෙක් අත්අඩංගුවට
"
                        (හාලිඇල- විජේරත්න රත්නායක)
කලා ශිල්පී සතිස්චන්ද්‍ර එදිරිසිංහ මහතා ඇතුළු එම පවුලේ පිරිසකට අයත් රුපියල් ලක්ෂ දෙකකට අධික වටිනා මුදල් හා රන් බඩු ඇල්ල නගරයේ හෝටලයකදී අද අලුයම සොරකම් කරනු ලැබ ඇතැයි ඇල්ල පොලීසිය කියයි.

සතිස්චන්ද්‍ර එදිරිසිංහ මහතා ඇතුළු පවුලේ පිරිසක් ඊයේ (18) රාත්‍රී ඇල්ල රාවණා ඇල්ල පාරේ පිහිටි හෝටලයක නවාතැන් ගෙන තිබේ. එහිදී තම පවුලේ අයෙකුට අයත් පවුම් එක හමාරක් පමණ වන පෙන්ඩනයක් සහිත රන් මාලයක් සහ රුපියල් ලක්ෂ දෙකක මුදලක් සොරාගෙන ඇති බව අද උදේ වන විට දැනගෙන, පසුව ඒ බව ඇල්ල පොලීසියට පැමිණිළි කොට තිබේ.

ඇල්ල පොලීසිය සිද්ධිය සම්බන්ධයෙන් පරීක්ෂණ කරයි.  
                    ",http://www.lankadeepa.lk/latest_news/සතිස්චන්ද්‍ර-එදිරිසිංහයන්ගේ-මුදල්-හා-රන්බඩු--සොරාගෙන/1-544174,සතිස්චන්ද්‍ර එදිරිසිංහයන්ගේ මුදල් හා රන්බඩු  සොරාගෙන
"
                        
(ජුඩ් සමන්ත)
 
දිවයින පුරා මහජන සෞඛ්‍ය පරීක්ෂකවරුන්  හෙට(21)  වැඩ වර්ජනයක නිරත වීමට නියමිත බව  ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමයේ සභාපති උපුල් රෝහණ මහතා පැවසීය.
 
දැනට මහජන සෞඛ්‍ය පරීක්ෂකවරුන් අධීක්ෂණය කරනු ලබන්නේ සෞඛ්‍ය අමාත්‍යාංශයේ සේවය කරන ප්‍රධාන පරිපාලන මහජන සෞඛ්‍ය පරීක්ෂකවරයා විසින් බවත්,නමුත් සෞඛ්‍ය සේවා අධ්‍යක්ෂක ජනරාල්වරයා සහ පරිපාලන මහජන සෞඛ්‍යවරයා අතරට ප්‍රජා වෛද්‍ය විශේෂඥ නමින් වෛද්‍යවරයෙකු පත් කිරීමට රජය සුදානම් වන බවද උපුල් රෝහණ මහතා සදහන් කරයි.
 
මෙම තත්ත්වය වහාම අත්හිටුවන ලෙස දින 14 කට පෙර සෞඛ්‍ය අමාත්‍යාංශයේ ලේකම්වරියට දැනුම් දුන් නමුත්,ඊට නිසි ප්‍රතිචාර නොමැති නිසා 21 වැනිදා දිවයින පුරා සංකේත වැඩ වර්ජනයක් සිදු කරන බවත්,ඊටද ප්‍රතිචාර නොදැක්වුවහොත් දිවයින පුරා වැඩ වර්ජනයක් සහ විරෝධතා ව්‍යාපාරයක් ආරම්භ කරන බවද ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමයේ සභාපති උපුල් රෝහණ මහතා වැඩිදුරටත් සදහන් කළේය.
  
                    ",http://www.lankadeepa.lk/latest_news/මහජන-සෞඛ්‍ය-පරීක්ෂකවරුන්-වර්ජනයකට-සැරසෙති/1-544183,මහජන සෞඛ්‍ය පරීක්ෂකවරුන් වර්ජනයකට සැරසෙති
"
                        
( චමිල් රූපසිංහ)
 
 කෘෂි කර්ම හා ගොවිජන සේවා දෙපාර්තමේන්තු වලට අනුයුක්තව සේවයේ නියුතු සියලුම කෘෂි නිලධාරින් සහ සේවකයින්ගේ නිවාඩු හෙට  (21 ) සිට අවලංගු කිරිමට කෘෂිකර්ම අධ්‍යක්ෂ ජෙනරාල් ඩබ්ලිව් එම් ඩබ්ලිව් වීරකෝන් මහතා තීරණය කර තිබේ.
 
සේනා දළඹුවා දිවයිනේ සියලු ප්‍රදේශ කරා ව්‍යාප්ත වෙමින් බෝග රැසකට හානි කිරීම හේතුවෙන් දිවයින පුරා සියලුම කෘෂිකර්ම නිලධාරින් සහ සේවකයින් හෙට සිට වගා භුමි ක්ෂේත්‍ර පරික්ෂා සඳහා අනිවාර්යයෙන් යායුතු බවත් සේනා දළඹු ව්‍යාප්තිය පිළිබද දෛනික වාර්තා සකස් කරමින් එම ව්‍යාප්තිය පාලනය කිරීමට අවශ්‍ය පියවර ගැනීම සඳහා ඔවුන් සක්‍රීය  දායකත්වය ලබාදිය යුතු බවත්  අධ්‍යක්ෂ ජනරාල්වරයා ප්‍රකාශ කළේය.
 
සේනා දළඹු ව්‍යාප්තිය පාලනය කිරීම සදහා තෝරා ගත් කෘෂි රසායන යෙදිම මේ වනවිට ක්‍රියාත්මකව ඇති බවත් ඒ සඳහා අවශ්‍යය මඟ පෙන්වීම හා උපදෙස් ලබාදීම කඩිනමින් කළ යුතුව ඇත.
 
ඒ  හේතුවෙන්  මර්දන වැඩසටහන් සදහා විශාල පිරිසක් බෝග ක්ෂේත්‍ර සදහා යෙදවිය යුතුව තිබෙන බවත් ඒ නිසා  රටට අවශ්‍යය ආහාර සැපයීම සම්බන්ධ තීරණාත්මක මොහොතක් බැවින් සියලු දෙනා එක්ව රාජකාරිය කැපවීමෙන් යුතුව අකුරටම ඉටු කිරීම ඉතා වැදගත් බැවින් මෙම තීරණය ගෙන තිබේ. 
                    ",http://www.lankadeepa.lk/latest_news/කෘෂිකර්ම-ගොවිජන-සේවා-නිලධාරීන්ගේ-නිවාඩු-අවලංගු-කෙරේ/1-544189,කෘෂිකර්ම-ගොවිජන සේවා නිලධාරීන්ගේ නිවාඩු අවලංගු කෙරේ
"
                        (එෆ්.අස්ලම්)
 
ඌවේ ප්‍රබල  අමාත්‍යවරයෙකුගේ නියෝග මත තමන් ස්ථාන මාරු කර යැවීමට සැරසෙන බවට බදුල්ලේ දෙමළ විදුහහලක සියලුම සිංහල ගුරුවරියන් බදුල්ල කලාප අධ්‍යාපන අධ්‍යක්ෂවරයා වෙත පැමිණිල්ලක් සිදුකර තිබේ.
 
මේ සම්බන්ධයෙන් සොයා බැලිම සදහා බදුල්ල කළාප අධ්‍යාපන කාර්යාලයේ නිලධාරීන් කණ්ඩායමක් එම විද්‍යාලය වෙත ගොස් විමර්ශනයක් සිදුකිරීමටද පියවර ගෙන තිබේ.
 
ඌවේ ප්‍රබල දමිළ අමාත්‍යවරයෙකු සිය පළාත් අමාත්‍යංශයේදී දෙමළ බාලිකා විදුහලේ විදුහල්පතිනිය ඇතුළු ගුරු මණ්ඩලය කැඳවා මෙම විද්‍යාලයේ ඉංග්‍රීසි හා දෙවන බස සිංහල විෂය ඉගැන්වීම් කටයුතු කරන ගුරුවරියන් සිව් දෙනාම විද්‍යාලයේ බලධාරීන්ගේ ඉල්ලීම මත වෙනත් පාසල් වෙත ස්ථාන මාරු කර යවන බව ප්‍රකාශ කර තිබිණි.
 
මේ සම්බන්ධයෙන් අදාල පියවර ගන්නා ලෙසට එකී අමාත්‍යවරයා ඌවේ අධ්‍යාපන බලධාරීන්ටද නියෝග කර ඇති අතර මේ පිළිබද සැලවූ එම ගුරුවරියන් මේ සම්බන්ධයෙන් කලාප අධ්‍යාපන අධ්‍යක්ෂවරයා වෙත පැමිණිලි කර ඇත්තේ ඒ අනුවය
 
මෙම විද්‍යාලයේ විදුහල්පතිනිය සහ නියෝජ්‍ය විදුහල්පතිනිය ජාතිවාදී ස්වරූපයෙන් කටයුතු කරන බවත් ඔවුන් විද්‍යාලයේ සේවය කරන සිංහල හා මුස්ලිම් ගුරුවරියන්ට කෙනෙහිලිකම් සිදුකරන බවත් මෙම ගුරුවරියන් චෝදනා කර සිටිති.
 
මේ සම්බන්ධයෙන් බදුල්ල කලාප අධ්‍යාපන අධ්‍යක්ෂ සරත් රණසිංහ මහතාගෙන් ලංකාදීපය කළ විමසුමකදි සදහන් කර සිටියේ ඒ ආකාරයේ රාජකාරීමය පැමිණිල්ලක් තමන් වෙත ලැබී ඇති බවත් තමන් ඒ සම්බන්ධයෙන් සොයා බලන බවත්ය.
  
                    ",http://www.lankadeepa.lk/latest_news/ඌවේ--දෙමළ-පාසලක-සිංහල-ගුරුවරුන්ගේ-ස්ථානමාරුවීම්-ගැන-පැමිණිල්ලක්/1-544190,ඌවේ  දෙමළ පාසලක සිංහල ගුරුවරුන්ගේ ස්ථානමාරුවීම් ගැන පැමිණිල්ලක්
"
                        (අනීෂා මානගේ)

 
අග්‍රාමාත්‍ය රනිල් වික්‍රමසිංහ සහ එම් ඒ සුමන්තිරන් යන දෙදෙනා රහසිගතව ගත්තාවූ තීන්දු ක්‍රියාත්මක කිරීමට ඉඩ නොදෙන බව විපක්ෂ නායක මහින්ද රාජපක්ෂ මහතා පැවසීය.
 
මහින්ද රාජපක්ෂ මහතා එසේ පැවසූවේ බෙලිඅත්ත නාකුළුගමුව මැද්දදෙනිය ශ්‍රී ශෛල්‍යාරාම පුරාණ විහාරස්ථානයේ ඉදිකරන ලද නව වාහල්කඩ විවෘත කිරීමේ අවස්ථාවට අද(20) සහභාගී වෙමිනි.
 
මේ අවස්ථාවට පොදුජන පෙරමුණෙහි සභාපති ජී.එල්.පීරිස්, පාර්ලිමේන්තු මන්ත්‍රී ටී.බී.ඒකනායක, දකුණු පළාත් සභාවේ සභානායක සෝවමංශ කෝදාගොඩ, දකුණු පළාත් සභා මන්ත්‍රී ඩී.වී. උපුල්, එම්.කේ කසුන් මහත්වරු ඇතුළු පිරිසක් සහභාගී වූහ.
 
එහිදී මාධ්‍යවේදීන් නැගූ ප්‍රශ්න වලට පිළිතුරු දෙමින් මහින්ද රාජපක්ෂ මහතා මෙසේද පැවසීය.
 
‘‘ව්‍යවස්ථාවක් දැකල නැති අය රට බෙදන්න යනවා කියනවා. ව්‍යවස්ථාවට කාරනා කිව්වෙ එයාලමයි. ඒක ව්‍යවස්ථාවක් නෙවෙයි කියනවා. කෙටුම්පතක් නෙවෙයි කියනවා. සමහරු කියනවා කෙටුම්පතක් කියලා. මේක දන්නේ රනිලුයි සුමන්තිරන් මහත්තයයි දෙන්න විතරයි. මොකද ඒ දෙන්න රහසිගතව ගත්තාවූ තීන්දු ක්‍රියාත්මක කරන්නයි හදන්නේ. අපි ඒකට ඉඩ දෙන්නෙ නැහැ. 
 
චීන භාෂාවෙන්ම තමයි අගමැතිවරයාගේ ජීවිත කතාව ලියන්න ඕනෑ. මේ රටේ තත්ත්වයයි චීනයට මේ රටේ වරායන් විකුණපු එක ගැන ලියවෙයිද දන්නේ නැහැ. රටේ සම්පත් විකුණපු හැටි ගැනත් ලිව්ව නම් හොඳයි.
 
විද්‍යාපීඨ වලට වසර තුනකින් ළමයි ඇතුලත් කරගෙන නැහැ. මේ ආණ්ඩුව අධ්‍යාපනයට බොරුවට කතා කරනව වියදම් කරනව කියලා.මේ කරන්නේ කප්පාදු කරන එක. ඒකෙන් වෙන්නේ ගුරුවරුන් බිහීවීම නැවතුන එකයි. රටේ අධ්‍යාපනය කඩාකප්පල් කරන්නයි මේ හදන්නේ.
 
සේනා දළඹුවා ගැන රජයෙන් නිහඬව සිටීම ගැන අපිට සැකයක් තිබෙන්නේ රජයේ වුවමනාවක්ද කියලා. පිටරටින් ආහාර ගෙන්වන්න කෘෂිකර්මය, විනාශ කිරීමේ වැඩපිළිවෙලකට කාගේ හරි කුමන්ත්‍රණයක්ද කියල අපිට සැකයක් ඇති වෙනවා‘‘ 
                    ",http://www.lankadeepa.lk/latest_news/රනිල්ගේ-සුමන්තිරන්ගේ-රහසිගත-තීන්දුවලට-ඉඩ-නෑ/1-544198,රනිල්ගේ-සුමන්තිරන්ගේ රහසිගත තීන්දුවලට ඉඩ නෑ
"
                        (චන්දන ප‍්‍රනාන්දු  සහ රවින්ද්‍ර ලියනගේ )   

     
වෙන්නප්පුව - නයිනමඩම, බෝලවත්ත ප්‍රදේශයේදී  පුද්ලගයින් 6 දෙනකු මරණයට පත් කරමින්  අනතුර සිදුවූ මෝටර් රථය තුළ තිබී මිලි මීටර් 8 ප්‍රමාණයේ උණ්ඩ දැමිය හැකි පිස්තෝලයක් හමුවූ බව පොලීසිය කියයි.


ඉතාලියේ නිෂ්පාධිත මෙම පිස්තෝලයේ තිබී ජීව උණ්ඩ 08 ක්ද හමුවී ඇත.


කොළඹ හලාවත මාර්ගයේ බෝලවත්ත රංගම්මුල්ල පාලම අසල අද (20) අලුයම සිදු වු අනතුරකින් පුද්ගලයින්  6 දෙනෙකු  මියගොස් තිදෙනෙක් තුවාල ලැබුහ.


මෙලෙස මියගොස් ඇත්තේ වෙන්නප්පුව උල්හිටියාව ප‍්‍රදේශයේ පදිංචි දානපති ව්‍යපාරිකයෙකු වන ප‍්‍රදීප් ලෝවු (40), සුරංග සම්පත් ,  එම් බණ්ඩාර , සංජීව ප‍්‍රනාන්දු , ජනිත් ප‍්‍රනාන්දු , මංජු ප‍්‍රනාන්දු ඇතුලු  පිරිසකි .


හලාවත කොට්ඨාස බාර පොලිස් අධිකාරි සුරංජිත් කුමාරපේළි වෙන්නප්පුව කොට්ඨාස බාර පොලිස් අධිකාරි අර්නස්ට් පෙරේරා යන මහත්වරුන්ගේ අධික්ෂණයෙන් මූලස්ථාන පොලිසියේ වැඩබලන ස්ථානාධිපති පොලිස් පරික්ෂක හැරල්ඩ් රොෂාන් මහතාගේ උපදෙස් මත  පොලිස් කණ්ඩායමක් පරීක්ෂණ පවත්වයි
 
  
                    ",http://www.lankadeepa.lk/latest_news/නයිනමඩමේදී-අනතුරට-පත්-මෝටර්-රියේ-තිබී-පිස්තොලයක්-ජීව-උණ්ඩ-හමුවෙයි/1-544196,නයිනමඩමේදී අනතුරට පත් මෝටර් රියේ තිබී පිස්තොලයක්-ජීව උණ්ඩ හමුවෙයි
"
                        ප්‍රවීණ  චිත්‍රපට  සහ ටෙලි නාට්‍ය නළුවෙකු වන මාර්ක් සැම්සන් මහතා අද (20) අභාවප්‍රාප්ත වී තිබේ.

මිය යන විට ඒ මහතා වයස අවුරුදු  63 කි.

 1956 පෙබරවාරි 29 වන දින උපත ලැබූ  සැම්සන් මාකස් පීරිස් මහතා  චිත්‍රපට සහ ටෙලි නාට්‍ය විශාල ප්‍රමාණයකට සිය රංගන දායකත්වය ලබා  දී ඇත.

  ‘ශක්තිය ඔබයි අම්මේ,  රණ බිමේ වීරයා, රජ දරුවෝ, ලව් 94,  සිරි දළදා ගමනය, මගේ නම බන්දු, ජය ශක්ති, වියරු මිනිසා, දඩබිම  ඔහු රංගනයෙන් දායක වු සිනමා පට කිහිපයකි

 අවමංගල කටයුතු පිළිබඳව මෙතෙක් දැනුම් දී නොමැත.

 

(36698) 
                    ",http://www.lankadeepa.lk/latest_news/ප්‍රවීණ-නළු--මාර්ක්-සැම්සන්-අභාවප්‍රාප්ත-වෙයි/1-544192,ප්‍රවීණ නළු  මාර්ක් සැම්සන් අභාවප්‍රාප්ත වෙයි
"
                        (ප්‍රසන්න පත්මසිරි)

 
මැදගම පොලිස් සිරමැදිරියේ සිටි සැකකරුවකු වන සිය පුතාට  කෑම පාර්සලයක් සමග හෙරෝයින් මත්කුඩු හා දුම්වැටි  ගෙනැවිත් දුන්  පියා අත් අඩංගුවට ගත් බව පොලීසිය කියයි.
 
මැදගම බකිනිගහවෙල පදිංචිව සිටි සොරකම් ඇතුලු දුෂණ සිද්ධි ගණනාවකට වරෙන්තු වී පොලීසිය මග හරිමින් ප්‍රදේශය අතහැර ගොස් සිටි පුද්ගලයකු වන සැකකාර පුතා ,  ඊයේ (17) සවස  පොලීසිය ඉදිරිපිට තිබු තම ඥතියෙකුගේ මළ ගෙදරකට පැමිණ සිටියදී  අත්අඩංගුවට ගෙන තිබිණි.
 
අනතුරුව අත් අඩංගුවට ගත්  ඔහු  අද  18  බිබිල මහේස්ත්‍රාත් අධිකරණයට ඉදිරිපත් කිරීම සදහා පොලිස් සිරමැදිරියේ රඳවා සිටියදී සැකකරුට රාත්‍රි ආහාරය සදහා ගෙනැවිත් දුන් බත් පාර්සලය සමග සිගරට් පැකට්ටුවක දමා හෙරෝයින් මත් කුඩු ගෑමිස් 25ක පැකට්ටුවක්,සිගරට් හයක්,ගිනිපෙට්ටියක්  පියා විසින් ලබා දී ඇති අතර  එම අවස්ථාවේදීම පියා  අත් අඩංගුවට ගත් බව පොලීසිය කියයි.

සැකකරුවන් දෙදෙනාම අද (18) අධිකරණයට ඉදිරිපත් කිරීමට නියමිතය.

  
                    ",http://www.lankadeepa.lk/latest_news/පොලිස්-සිර-මැදිරියේ-සිටි-පුතාට--මත්කුඩු-ගෙනැවිත්-දුන්-පියා-අත්අඩංගුවට/1-544103,පොලිස් සිර මැදිරියේ සිටි පුතාට  මත්කුඩු ගෙනැවිත් දුන් පියා අත්අඩංගුවට
content,link,heading
"
                        මෙරට හිටපු විදේශ අමාත්‍යවරයෙකු වන ලක්ෂ්මන් කදිරගාමර් මහතාගේ ඝාතනයට සම්බන්ධ යැයි කියන පුද්ගලයකු අත්අඩංගුවට ගත් බව ජර්මානු බලධාරිහු කියති. වසර 2005 දී හිටපු විදේශ අමාත්‍ය ලක්ෂ්මන් කදිරගාමර් මහතා ඝාතනයට සම්බන්ධ බව කියන එල්.ටී.ටී.ඊ. සංවිධානයේ සාමාජිකයකු එලෙස අත්අඩංගුවට ගෙන ඇත.ජර්මානු බලධාරීන් උපුටා දක්වමින් ඒ.පී. පුවත් සේවය ඒ බව වාර්තා කර තිබිණි. 

නවනීතන් ජී නැමැති 39 හැවිරිදි එම පුද්ගලයා අත්අඩංගුවට පත්ව ඇත්තේ බටහිර ජර්මනියේ පිහිටි ඔහුගේ නිවසේදීය. ජර්මානු පොලිසිය සහ එරට බලධාරීන් ඊයේ (16) ඔහුගේ නිවස පරීක්ෂා කර තිබෙන අතර ඒ අවස්ථාවේදී ඔහු අත්අඩංගුවට ගෙන තිබේ. 

ජර්මනියේ පෞද්ගලික නීති හේතුවෙන් එම පුද්ගලයාගේ වාසගම හෙළිදරවු කර නැති අතර විදෙස් ත්‍රස්ත සංවිධානයක සාමාජිකත්වය, ඝාතනය සහ ඝාතනය කිරීමට උත්සාහ කිරීම යන චෝදනා එල්ල කරමින් ඔහු අත්අඩංගුවට ගෙන ඇත. 

මෙම පුද්ගලයා එල්.ටී.ටී.ඊ. සංවිධානයේ රහස් පොලිසියේ සාමාජිකයකු ලෙස කටයුතු කර ඇති බවත් 2005 වසරේදී හිටපු විදේශ කටයුතු අමාත්‍ය ලක්ෂ්මන් කදිරගාමර් මහතා ඝාතනයට කිරීමට සම්බන්ධ වී ඇති බවත් ඊ.පී.ඩී.පී.පක්ෂයේ නායක ඩග්ලස් දේවානන්දා මහතා ඝාතනය කිරීමට උත්සාහ කර ඇති බවත්  ජර්මානු බලධාරිහු කියති. 

මෙම සැකකරු ජර්මනියට පැමිණ ඇත්තේ කෙසේ ද යන්න පිළිබඳ නිශ්චිත තොරතුරු කිසිවක් මෙතෙක් වාර්තා වී නොමැත. 

ලක්ෂ්මන් කදිරගාමර් මහතා 1994 වසරේ සිට 2001 වසර දක්වාත් 2004 වසරේ සිට ඝාතනය වන අවස්ථාව දක්වාත් මෙරට විදේශ අමාත්‍ය ධුරය හෙබවීය. 

අභාවයෙන් පසු ශ්‍රී ලාංකිකයකුට පිරිනැමෙන ඉහළම ගෞරව සම්මානය වන ‘ශ්‍රී ලංකාභිමාන්‍ය’ ගෞරව නාමය ලක්ෂ්මන් කදිරගාමර් මහතාට පිරිනැමීට රජය පියවර ගත්තේය. ඒ මහතා මෙරටින් බිහි වූ විශිෂ්ටතම රාජ්‍ය තාන්ත්‍රිකයකු ලෙස පිළිගැනේ. 

055

  
                    ",http://www.lankadeepa.lk/latest_news/කදිරගාමර්ගේ-ඝාතන-සැකකරුවකු-ජර්මනියේදී-අත්අඩංගුවට/1-544087,කදිරගාමර්ගේ ඝාතන සැකකරුවකු ජර්මනියේදී අත්අඩංගුවට
"
                        (ඩයනා උදයංගනී)

 
ශ්‍රී ලංකා නිදහස් පක්‍ෂය ඇතුළු පක්‍ෂ ගණනාවක් එක්ව ගොඩනැගීමට නියමිත පුළුල් සන්ධානයේ ජනාධිපතිවරණ අපේක්‍ෂකයා පිළිබඳ තීරණය පක්‍ෂ නායකයින් එක්ව ගන්නා තුරු සෙසු පිරිස් ඒ ගැන අදහස් දැක්වීමෙන් වැළකී සිටිය යුතු බව එක්සත් ජනතා නිදහස් සන්ධාන මන්ත්‍රී, හිටපු අමාත්‍ය එස්. බී. දිසානායක මහතා පැවසීය.
 
ඉදිරිපත් වන ජනාධිපතිවරණ අපේක්‍ෂකයා මෛත්‍රීපාල සිරිසේන මහතාද, මහින්ද රාජපක්‍ෂ මහතාද, ගෝඨාභය රාජපක්‍ෂ මහතා හෝ චමල් රාජපක්‍ෂ මහතාද යන්න වැදගත් නැතැයි කී එස්. බී. දිසානායක මහතා ඉදිරිපත් වන අපේක්‍ෂකයෙකු සමඟ ඉදිරියට යා යුතු බව ද  ප්‍රකාශ කළේය.
 
ශ්‍රී ලංකා නිදහස් පක්‍ෂයේ නායක, ජනාධිපති මෛත්‍රීපාල සිරිසේන, හිටපු ජනාධිපති මහින්ද රාජපක්‍ෂ, දිනේෂ් ගුණවර්ධන මහතා වැනි සන්ධානයේ සෙසු පක්‍ෂ නායකයින් එක්ව එම තීරණය ගනු ඇතැයි ද එස්. බී. දිසානායක මහතා සඳහන් කළේය. 
 
එතෙක් කිසිවෙක් කලබල වීම හෝ අදහස් දැක්වීම නොකළ යුතු බව කී එස්. බී. දිසානායක මහතා එවැනි කතාබස් ඇතිකරගැනීමෙන් සිදුවන්නේ දෙපාර්ශවය අතර ගැටුම් ඇතිවීම පමණක් බව ද කීවේය.
 
 ශ්‍රී ලංකා නිදහස් පක්‍ෂයේ පිරිසක් දිනපතා උදේ සිට රෑ වන තුරු අපේ ජනාධිපති අපේක්‍ෂකයා මෛත්‍රී බව ප්‍රකාශ කිරීමෙන් සිදුවන්නේ පොදුජන පෙරමුණේ සිටින ඇතැම් මන්ත්‍රීවරුන් කලබල වී ආරවුලක් ඇතිවීම පමණක් බව කී මන්ත්‍රීවරයා එය ගොඩනගන පුළුල් සන්ධානයට හා ඉදිරි ගමනට අවාසිදායක බව ද කීවේය.
 
එක්සත් ජනතා නිදහස් සන්ධානය ආණ්ඩුවෙන් ඉවත් වීමට තීරණය ගත් අවස්ථාවේත් ශ්‍රී ලංකා නිදහස් පක්‍ෂයේ පිරිසක් ආණ්ඩුව සමඟ සිටීමට උත්සාහ කළ බව කී දිසානායක මහතා ඔවුන් ආණ්ඩුවෙන් ඉවත්වීමට  ‘පක්‍ෂයෙන් එ.ජා.පයට යන අයට මෙන්ම පොහොට්ටු පක්‍ෂයට යන අයටත් දඬුවම් කළ යුතුය’ යනුවෙන් හා ‘ඊළඟ ජනාධිපතිවරණ අපේක්‍ෂකයා මෛත්‍රීපාල සිරිසේන මහතා වන බවට මහින්ද රාජපක්‍ෂ මහතා පොරොන්දු විය යුතුය’ යනුවෙන් යෝජනා දෙකක් ගෙනැවිත් ජනාධිපතිවරයා අප්‍රසාදයට පත්කිරීමට උත්සාහ කළ බව ද කීවේය.
 
එස්. බී. දිසානායක මහතා මේ බව පැවැසුවේ පුංචි බොරැල්ලේ තිලංග සුමතිපාල මන්ත්‍රීවරයාගේ නිවසේ පිහිටි නිදහසේ මාධ්‍ය කේන්ද්‍රයේදී අද (17) පැවති මාධ්‍ය හමුවක් අමතමිනි. 
                    ",http://www.lankadeepa.lk/latest_news/‘ජනපතිවරණ-අපේක්ෂකයා-ගැන-කතා-එපා-‘/1-544071,‘ජනපතිවරණ අපේක්ෂකයා ගැන කතා එපා ‘
"
                        (තිළිණි ද සිල්වා සහ රංජන් කටුගම්පොළ )
 
කොළඹ මහාධිකරණයෙන් වසර තුනක සිර දඬුවම් නියමව දැනට ඇප මත මුදා හැර සිටින හිටපු ජනාධිපති ලේකම් ලලිත් වීරතුංග සහ විදුලි සංදේශ නියාමන කොමිසමේ හිටපු අධ්‍යක්ෂ ජනරාල් අනුෂ පැල්පිට   තමන් නිදොස් කොට නිදහස් කරනැනැයි ඉල්ලා ගොනු කළ අභියාචනා පෙත්සම් ලබන මාර්තු 08 වැනිදා විභාගයට ගැනීමට අභියාචනාධිකරණය අද (17)  තීන්දු කළේය.
 
එම පෙත්සම් වලට අදාළව  ලිඛිත දේශන ගොනු කරන්නැයි අභියාචනාධිකරණය අද  නීතිපතිවරයාට නියම කළේය.
 
ලලිත් වීරතුංග සහ අනුෂ පැල්පිට යන මහත්වරුන් විසින් ඉදිරිපත් කරන ලද  පෙත්සම් අභියාචනාධිකරණ විනිසුරු  දීපාලි විජේසුන්දර මහත්මිය හමුවේ අද කැඳැවිණි.
 
නීතිපතිගේ  ලිඛිත දේශන පෙබරවාරි මස 05  වැනිදා හෝ ඊට පෙර  ඉදිරිපත් කරන මෙන්  අභියාචනාධිකරණය නීතිපති වෙනුවෙන් පෙනී සිටි රජයේ නීතීඥවරුන්ට නියම කළේය.
 
ඉකුත් ජනාධිපතිවරණය සමයේ දිවයින පුරා පිහිටි විහාරස්ථානවලට සිල් රෙදි බෙදා හැරීම තුළින් රජයට රුපියල් මිලියන 650 ක පාඩුවක් සිදු කළේ යැයි කියන චෝදනාවට   වරදකරු කෙරුණු ලලිත් වීරතුංග සහ අනුෂ පැල්පිට යන මහත්වරුන්ට කොළඹ මහාධිකරණය විසින් වසර තුනක සිර දඬුවම් සහ රුපියල් ලක්ෂ පනහක දඩයක් නියම කරනු ලැබීය. 
                    ",http://www.lankadeepa.lk/latest_news/සිල්රෙදි-නඩුවේ-අභියාචනය-මාර්තු-08ට-කල්-යයි/1-544073,සිල්රෙදි නඩුවේ අභියාචනය මාර්තු 08ට කල් යයි
"
                        විනීතා එම් ගමගේ
 
අඟුණකොළපැලැස්ස රිමාන්ඞ් බන්ධනාගාරයේ සිදුවී යැයි කියන රිමාන්ඩ් සිරකරුවන්ට පහර දීමේ සිද්ධිය පිළිබඳව සොයා බැලීමට තවත් කමිටුවක් පත් කළ බව අධිකරණ හා බන්ධනාගාර ප‍්‍රතිසංස්කරණ ඇමතිනි තලතා අතුකෝරළ මහත්මිය පැවැසුවාය. 
 
බන්ධනාගාර කොමසාරිස් හා මාධ්‍ය ප‍්‍රකාශක තුෂාර උපුල්දෙණිය මහතා ගේ ප‍්‍රධානත්වයෙන්  පත්කරනු ලැබූ ති‍්‍රපුද්ගල කමිටුවට අමතරව මෙම කමිටුව   පත් කළ බව ද ඇමතිනිය කීවාය.
 
ජනාධිපති ලේකම් කාර්යාලයේ නියෝජිතයෙකු, රාජ්‍ය පරිපාලන අමාත්‍යංශයේ නියෝජිතයකු සහ අධිකරණ අමාත්‍යංශයේ නියෝජිතයකු මෙම නව කමිටුවට අයත් වන බව කී අමාත්‍යවරිය පෙර පත් කළ කමිටුව ලබන සඳුදා (21) එහි වාර්තාව භාර දීමට නියමිත අතර අද පත් කළ කමිටුව ලබන විසි පස්වැනිදා එහි වාර්තාව භාරදීමට නියමිත යැයි ද කීවාය. 
 
අගුණකොළ පැලැස්ස බන්ධනාගාරයේ කැමරා පද්ධතිය මේ වනවිට මුද්‍රා තබා ඇතැයි කී අතුකෝර මහත්මිය එහි පැවැති සී සී ටී වී දර්ශන එළියට ගියේ කෙසේ දැයි සෙවීම ද එම කමිටුවට භාර වී ඇතැයි පැවැසුවාය. 
 
කෙසේ වෙතත් පරික්ෂණ කමිටුවල වාර්තා අනුව කවර මට්ටමක නිලධාරින් වුවත් වරදක් කර ඇත්නම් නිසි දඬුවම් ලැබෙනු ඇතැයි ද ඇය තව දුරටත් කීවාය. 

ඡායාරූප - ජයමාල් චන්ද්‍රසිරි







  
                    ",http://www.lankadeepa.lk/latest_news/අඟුණකොළපැලැස්සේ-සිද්ධිය-හොයන්න-තව-කමිටුවක්/1-544077,අඟුණකොළපැලැස්සේ සිද්ධිය හොයන්න තව කමිටුවක්
"
                        (සුජිත් හේවාජුලිගේ)

එක්සත් ජනතා නිදහස් සන්ධානය නියෝජනය කරන දේශපාලන පක්ෂවල නායකයෝ මැතිවරණ කොමිෂන් සභාවේ සභාපති මහින්ද දේශප්‍රිය මහතා හමුවී පළාත් සභා මැතිවරණය හැකි ඉක්මනින් පවත්වන්නැයි අද (17) ඉල්ලීමක් කළහ.

පළාත් මැතිවරණය පැවැත්වීම පිළිබඳ ගැටය ලිහිය හැක්කේ පාර්ලිමේන්තුවට යැයි දේශප්‍රිය මහතා ඒ ගැටය කැපිය හැක්කේ ශ්‍රේෂ්ඨාධිකරණයට බවද ප්‍රකාශ කළේය.

මැතිවරණ ‍කොමිසමේ සභාපතිවරයා මෙසේ පැවැසුවේ එක්සත් ජනතා නිදහස් සන්ධානය නියෝජනය කරන දේශපාලන පක්ෂ නායකයන් පිරිසක් තමා හමුවීමෙන් පසුව  ඒ පිළිබඳව ජනමාධ්‍යවේදීන්ට කරුණු දක්වමිනි.

ඡායාරූප  සහ වීඩියෝ- ඉෂාන් සංජීව





 
                    ",http://www.lankadeepa.lk/latest_news/සන්ධාන-නායකයෝ-මැතිවරණ-කොමසාරිස්-හමුවෙති/1-544082,සන්ධාන නායකයෝ මැතිවරණ කොමසාරිස් හමුවෙති
"
                        (හිරාන් ප්‍රියංකර ජයසිංහ)

වනාතවිල්ලුව මංගලපුර කරඩිපුවල් ප්‍රදේශයේ පොල් වත්තක සඟවා තිබූ පුපුරන ද්‍රව්‍ය සැකසීමට යොදා ගන්නා ද්‍රව්‍ය තොගයක් සහ තවත් උපකරණ රැසක් සමඟ සැකකරුවන් සිව් දෙනෙකු අපරාධ පරික්ෂණ දෙපාර්තමේන්තුව අත්අඩංගුවට ගෙන තිබේ.

අපරාධ  පරික්ෂණ  දෙපාර්තුමේන්තුව අත්අඩංගුවට ගෙන ඇති දෑ අතර ඩෙටනේටර් 100 ක් , වයර් කෝඩ් තොගයක් , ශ්‍රී ලංකාව තුළ තහනම් නයිට්ට්‍රේට් ඇසිඩ් ලිටර් 20 බැගින් වු කැන් හයක් , බල්බ තොගයක්, අධිබල පිපිරවිම් සඳහා යොදා ගන්නා සිෆෝ (වෙඩි බෙහෙත් )කිලේ 75 කට ආසන්න ප්‍රමාණයක්,බොර 12 ගිනිඅවියක් සහ පතෝරම් තොගයක් , වායු රයිෆල් එකක් ,ආරක්ෂිත කුඩාරම් දෙකක් සමඟ දින 20 කට ආසන්න කාලයකට සරිලන වියලි ආහාර තොගයක්,පරිඝනක,කැමරා,ආගමික පොත් පත් තොගයක්, පැදුරු ඇතුළු තවත් දෑ සෝදිසි කිරීම් වලදී  සොයා ගෙන තිබුණි.

දිවයිනේ ප්‍රදේශ ගණනාවක බුද්ධ ප්‍රතිමා විනාශ කිරීමේ සිද්ධියකට සම්බන්ධ සැකකරුවන් පිරිසක් සොයා අපරාධ පරික්ෂණ දෙපාර්තුමේන්තුව සිදුකරමින් තිබූ පරීක්ෂණයට අවශ්‍ය සැකකරුවකු සොයා වනාතවිල්ලුව මංගල පුර කරඩිපුවල් අක්කර 80 කට ආසන්න පොල් ඉඩමට පැමිණි අවස්ථාවේ මෙම පුපුරණ ද්‍රව්‍ය තොගය වලදමා තිබියදී සොයා ගෙන තිබේ.

අපරාධ පරීක්ෂණ දෙපාර්තමේන්තුව සොයා පැමිණ සැකකරු මෙම ස්ථානයේ නොසිටි බවත් එම ස්ථානයේ 24 හැවිරිදි පුත්තලම නගරයේ පදිංචි තරුණයින් සිව් දෙනෙකු රැඳී සිටි බව කියයි.

පරික්ෂණ නිලධාරීන් ආපසු පිටත් වීමට සැරසි සිටියදී එක් ස්ථානයක් පිළිබඳව සැක සිති පරීක්ෂා කිරීමේදී එම ස්ථානයේ වල දමා තිබූ සිෆෝ නැමති අධි බලැති පුපුරණ ද්‍රව්‍ය කැන් වල අසුරා වල දමා තිබියදී සොයා ගැනීමට නිලධාරීන් සමත්ව තිබේ.

පරීක්ෂණ අවසන් වන තුරු පොලිස් විශේෂ කාර්ය බළකාය ඉඩම වටා ආරක්ෂාව යොදවා තිබූ අතර සිද්ධියේ පරීක්ෂණ සඳහා පොලිස් අපරාධ ස්ථාන පරීක්ෂා කිරීමේ නිලධාරීන් , ඇඟිලි සලකුණු අංශය, පුපුරණ ද්‍රව්‍ය සොයා ගැනීමට පොලිස් සුනඛ ඒකකයේ රිනා සහ ලැසි නැමති සුනඛයින්ගේ සහායද ලබා ගෙන තිබේ.

සිද්ධිය සම්බන්ධයෙන් රස පරීක්ෂණ කටයුතු සඳහා රජයේ රස පරීක්ෂකවරයා පැමිණ තිබූ අතර අපරාධ පරීක්ෂණ දෙපාර්තමේන්තුවේ ඉහළ නිලධාරින් විශාල පිරිසක් පැමිණ පරීක්ෂණ වලට එක්ව සිටියහ.

අත්අඩංගුවට ගත් පුද්ගලයින් සිව්දෙනා කුමන කටයුත්තක් සඳහා මෙම පුපුරන ද්‍රව්‍ය තොගය රැගෙන ආවාද යන්න තවමත් හෙළිව නැතත් ඒ සම්බන්ධව මාධ්‍යයට තොරතුර ලබා දීමට අපරාධ පරීක්ෂණ දෙපාර්තමේන්තුව ප්‍රතික්ෂේක කෙරුණි.

අත්අඩංගුවට ගත් පුද්ගලයන් සහ පුපුරණ ද්‍රව්‍ය තොගය ආරක්ෂිතව කොළඹ අපරාධ පරීක්ෂණ දෙපාර්තමේන්තුවට අද (17) රැගෙන යාමට කටයුතු කළේය.







 

 

  
                    ",http://www.lankadeepa.lk/latest_news/වනාතවිල්ලුවෙන්-ආයුධ-තොගයක්-සොයා-ගනී/1-544083,වනාතවිල්ලුවෙන් ආයුධ තොගයක් සොයා ගනී
"
                        (බිමල් ශ්‍යාමන් ජයසිංහ)
 
කොල්ලුපිටිය ආර්.ඒ.ද මෙල් මාවතේ දෙමහල් සුපිරි වෙළඳ සැලක අද (17) ඇති වූ ගින්නකින් එම වෙළඳ සැලේ දේපල වලට බරපතල අලාභ වී ඇතැයි කොල්ලුපිටිය පොලිසිය කියයි.
 
ගින්න නිවීම සඳහා පැමිණි කොළඹ නගර සභාවේ ගිනි නිවීම් සේවා දෙපාර්තමේන්තුවේ නිලධාරීන් දෙදෙනෙකුගේ ඇස් වලට සිදුවූ තුවාල හේතුවෙන් කොළඹ ඇස් රෝහල වෙත යොමු කළ බවද පොලිසිය කියයි.
 
ගින්න ඇති වූ දෙමහල් ගොඩනැගිල්ලේ ඉහළ මහලේ සේවයේ යෙදී සිටි සේවකයන් හත් දෙනෙකු තේ පානය සඳහා පහත මහලයට ගොස් සිටියදී පිපීරීමක් සමඟ ගින්න හට ගෙන ඇති බවට පොලිසිය සිදුකළ විමර්ශන වලදී හෙලි වී ඇත.
 
සේවකයින් විසින් පොලිස් හදිසි ඇමැතුම් අංශයට කරන ලද දැනුම් දීමක් මත වහා ක්‍රියාත්මක වූ පොලිසිය  කොළඹ නගර සභාවේ ගිනි නිවීම් සේවා දෙපාර්තමේන්තුවට දැනුම් දීමෙන් පසුව එම ස්ථානයට ලඟා වු ගිනි නිවීම් ඒකකයේ  නිලධාරීන් පිරිස ගින්න පාලනය කිරීමට දැඩි උත්සහයක නිරත වූහ. 
                    ",http://www.lankadeepa.lk/latest_news/කොල්ලුපිටියේ-වෙළඳ-සැලක-ගින්නක්/1-544078,කොල්ලුපිටියේ වෙළඳ සැලක ගින්නක්
"
                        (ප්‍රසන්න පත්මසිරි)

 
මැදගම පොලිස් සිරමැදිරියේ සිටි සැකකරුවකු වන සිය පුතාට  කෑම පාර්සලයක් සමග හෙරෝයින් මත්කුඩු හා දුම්වැටි  ගෙනැවිත් දුන්  පියා අත් අඩංගුවට ගත් බව පොලීසිය කියයි.
 
මැදගම බකිනිගහවෙල පදිංචිව සිටි සොරකම් ඇතුලු දුෂණ සිද්ධි ගණනාවකට වරෙන්තු වී පොලීසිය මග හරිමින් ප්‍රදේශය අතහැර ගොස් සිටි පුද්ගලයකු වන සැකකාර පුතා ,  ඊයේ (17) සවස  පොලීසිය ඉදිරිපිට තිබු තම ඥතියෙකුගේ මළ ගෙදරකට පැමිණ සිටියදී  අත්අඩංගුවට ගෙන තිබිණි.
 
අනතුරුව අත් අඩංගුවට ගත්  ඔහු  අද  18  බිබිල මහේස්ත්‍රාත් අධිකරණයට ඉදිරිපත් කිරීම සදහා පොලිස් සිරමැදිරියේ රඳවා සිටියදී සැකකරුට රාත්‍රි ආහාරය සදහා ගෙනැවිත් දුන් බත් පාර්සලය සමග සිගරට් පැකට්ටුවක දමා හෙරෝයින් මත් කුඩු ගෑමිස් 25ක පැකට්ටුවක්,සිගරට් හයක්,ගිනිපෙට්ටියක්  පියා විසින් ලබා දී ඇති අතර  එම අවස්ථාවේදීම පියා  අත් අඩංගුවට ගත් බව පොලීසිය කියයි.

සැකකරුවන් දෙදෙනාම අද (18) අධිකරණයට ඉදිරිපත් කිරීමට නියමිතය.

  
                    ",http://www.lankadeepa.lk/latest_news/පොලිස්-සිර-මැදිරියේ-සිටි-පුතාට--මත්කුඩු-ගෙනැවිත්-දුන්-පියා-අත්අඩංගුවට/1-544103,පොලිස් සිර මැදිරියේ සිටි පුතාට  මත්කුඩු ගෙනැවිත් දුන් පියා අත්අඩංගුවට
"
                        ( තිළිණි ද සිල්වා )

හාම්පුතුන් ගෙන් පොරොන්දු වූ පරිදි වැටුප් නොලැබීම් , විවිධ තාඩන පීඩා, හිරිහැරයන්ට ලක්වූ ආදී විවිධ හේතූන් මත සිය සේවා ස්ථාන වලින් පලා ආ ශ්‍රී ලාංකික ගෘහසේවිකාවන් 40 දෙනෙකු මේවන විට  සෞදියේ රියාද් නුවර රැදී සිටින බව ශ්‍රී ලංකා තානාපති කාර්යාල ආරංචි මාර්ග සඳහන් කර සිටී.
 
මෙම ලාංකික ගෘහසේවිකාවන් පිරිස සෞදි රජයේ අනුග‍්‍රහයෙන් රියාද් නුවර ක‍්‍රියාත්මක ‘‘ කාන්තා සුබසාධන කඳවුරු ’’ තුළ ශ්‍රී ලංකා තානාපති කාර්යාලය අධීක්ෂණය යටතේ නේවාසිකව රැඳී සිටින බවද එම ආරංචි මාර්ග වැඩිදුරටත් කියා සිටී.
 
මෙම පිරිසගෙන් ගෘහසේවිකාවන් 14 දෙනෙකුම පොරොන්දු වූ පරිදි හාම්පුතුන් ගෙන් වැටුප් නොලැබූවන් වත අතර ඇතැම් පිරිස් මීට වසර අටකට වැඩි කාලයක සිට සෞදි ගෘහසේවය සඳහා පැමිණි පිරිස් බවද වාර්තා වේ.
මෙම පිරිස් සෞදි රජයේ කාන්තා සුබසාධන කඳවුරු තුළ සිටියද මෙම කාන්තාවන්ගේ සේවා ගිවිසුම් කඩවීමේ ගැටලූ නිරාකරණ කටයුතු සහ වෙනත් අවශ්‍යතා සම්බන්ධයෙන් ශ්‍රී ලංකා තානාපති කාර්යාලය මැදිහත්ව කටයුතු කරන බවද එහි තානාපති නිලධාරියෙකු ලංකාදීපයට පැවසීය.
 
එසේ තානාපති කාර්යාලය මැදිහත්ව කටයුතු කරමින් සිටියදී ඇතැම් සේවිකාවන් විවිධ සමාජ ජාල මාධ්‍ය ඔස්සේ සෞදිය තුළ ඔවුන්ට සහන ලබා දීමේ ක‍්‍රමවේදයන් ගැන විවේචනාත්මක දෑ පළ කරන බවද එම නිලධාරියා කියා සිටියේය.


එවැනි දෑ වලින් ශ්‍රී ලංකා තානාපති කාර්යාල බලධාරීන් අසීරුතාවයට පත්වන සේම ඔවුන් වෙනුවෙන් සිදු කරන්නා වූ කි‍්‍රයාවලියට බාධා එල්ල වීමක් සිදු වන හෙයින් හැම විටම සහයෝගයෙන් කටයුතු කළ යුතු බවද  එම තානාපති නිලධාරියා පෙන්වා දේ. 
                    ",http://www.lankadeepa.lk/latest_news/හිරිහැරයන්ට-ලක්වී-පැන-ආ--ලාංකික-ගෘහ-සේවිකාවන්--40-ක්--සෞදියේ/1-544074,හිරිහැරයන්ට ලක්වී පැන ආ  ලාංකික ගෘහ සේවිකාවන්  40 ක්  සෞදියේ
"
                        විපක්ෂ නායක මහින්ද රාජපක්ෂ මහතා අද (18) උදෑසන විපක්ෂ නායක කාර්යාලයේදී  සිය වැඩකටයුතු ආරම්භ කළේය.


 මීට පෙර  විපක්ෂ නායකවරයා ලෙස කටයුතු කළ ආර්. සම්බන්ධන් මහතා  විපක්ෂ නායක කාර්යාලය බාර නොදීම හේතුවෙන්  මීට පෙර  විපක්ෂ නායක කාර්යාලයේ වැඩ ආරම්භ කර නොතිබිණි.


නිත්‍යනූකූලව  අදාළ කටයුතු සිදු වූ පසු  අද  මහින්ද රාජපක්ෂ මහතා  උදෑසන 8.45 ට යෙදුණු  සුබ නැකතින්  කොළඹ 07 ශ්‍රීමත් මාර්කස් ප්‍රනාන්දු මාවතේ පිහිටි  විපක්ෂ නායක කාර්යාලයේදී  වැඩකටයුතු   ආරම්භ කළේය.

(36698)











(ඡායාරූප - ලහිරු හර්ෂණ) 
                    ",http://www.lankadeepa.lk/latest_news/මහින්ද--විපක්ෂ-නායක-කාර්යාලයේ-වැඩ-අරඹයි/1-544089,මහින්ද  විපක්ෂ නායක කාර්යාලයේ වැඩ අරඹයි
"
                        කොළඹ අවිස්සාවේල්ල ප්‍රධාන මාර්ගයට ගසක් කඩා වැටීමෙන් මාර්ගයේ ගමනාගමන කටයුතුවලට බාධා  ඇති වී ඇතැයි පොලීසිය පවසයි.


 අවිස්සාවේල්ල ප්‍රධාන මාර්ගයේ  හේවාගමදී   අද  (18) උදෑසන  මෙලෙස ගසක් කඩා වැටී මාර්ගය අවහිර  වී තිබේ.

 

(36698) 
                    ",http://www.lankadeepa.lk/latest_news/ගසක්-කඩා-වැටී-කොළඹ-අවිස්සාවේල්ල-මාර්ගය-අවහිර-වෙයි/1-544092,ගසක් කඩා වැටී කොළඹ අවිස්සාවේල්ල මාර්ගය අවහිර වෙයි
"
                        ඩී. ඒ. රාජපක්ෂ කෞතුකාගාරය ඉදිකිරීමේදී  මුදල් අවභාවිත කළැයි කියන සිද්ධිය සම්බන්ධයෙන් හිටපු ආරක්ෂක ලේකම් ගෝඨාභය රාජපක්ෂ මහතාට එරෙහි නඩුව මෙ මස 22 දා සිට දිනපතා විභාග කරන්නැයි විශේෂ ත්‍රිපුද්ගල මහාධිකරණය නියෝග  කර තිබේ.

මැදමුලන ඩී. ඒ. රාජපක්ෂ කෞතුකාගාරය ඉදිකිරීමේදී රුපියල් මිලියන 33 ක් අවභාවිත කළැයි  ඔහුට විරුද්ධව චෝදනා ගොනු කර තිබේ. 

මෙම නඩුව අද (17)   විශේෂ ත්‍රිපුද්ගල මහාධිකරණයේදී  කැදැවිණි.

(36698) 
                    ",http://www.lankadeepa.lk/latest_news/ගෝඨාට-එරෙහි--මූල්‍ය-චෝදනා-නඩුව-දිනපතා-විභාගයට/1-544019,ගෝඨාට එරෙහි  මූල්‍ය චෝදනා නඩුව දිනපතා විභාගයට
"
                        (  ඉන්දිකා රාමනායක සහ බිමල් ශ්‍යාමන් ජයසිංහ)

රුපියල් කෝටි හයකට අධික වටිනාතමින් යුතු හොරොන් තොගයක් ත්‍රිරෝද  රථයකින් ප්‍රවාහනය කරමින් සිටි සැකකරුවෙකු කඩුවෙල කොතලාවල ප්‍රදේශයේ දී පොලිස් මත්ද්‍රව්‍ය නාශක කාර්යාංශය විසින් අත්අඩංගුවට ගත් බව පොලිසිය කියයි.

සැකකරු 53 හැවිරිදි පුද්ගලයකු වන අතර ඔහු සතුව හෙරොයින් කිලෝ 6 යි ග්‍රෑම් 24 තිබී සොයා ගත් බව පොලිසිය පවසයි.

මේ වනවිට මහර රිමාන්ඩ් බන්ධනාගාරයේ සිටින මහා පරිමාණ මත්ද්‍රව්‍ය ජාවාරම්කරුවක් වන මොහොමඩ් සිද්දික් නැමැත්තා ජංගම දුරකථන ඔස්සේ මෙම ජාවාරම මෙහෙයවා ඇති බව සැකකරුගෙන් කළ ප්‍රශ්න කිරීම්වලදී හෙළි වී ඇත.

සැකකරු අද (17) කඩුවෙල මහේස්ත්‍රාත්  අධිකරණයට ඉදිරිපත් කර දින 7 ක රැදවුම් නියෝග ලබා ගැනීමට නියමිතයි.

 



 

(ඡායාරූපය - බිමල් ශ්‍යාමන් ජයසිංහ) 
                    ",http://www.lankadeepa.lk/latest_news/කෝටි-හයක-හෙරොයින්-කඩුවෙලින්-අල්ලයි/1-544014,කෝටි හයක හෙරොයින් කඩුවෙලින් අල්ලයි
"
                        (ඩයනා උදයංගනී)

මහා සංඝරත්නයේ ආශීර්වාදය නොලද ව්‍යවස්ථාවක් පාර්ලිමේන්තුවට ඉදිරිපත් නොකරන ලෙසත් නව ව්‍යවස්ථාවක් අවශ්‍ය නම් මහා සංඝරත්නයේ නියෝජනය ද ඇතුළත් ව්‍යවස්ථා සම්පාදන කමිටුවකට එය භාරකරන ලෙසත් බුද්ධ ශාසන කාර්ය සාධක මණ්ඩලය විශේෂ ප්‍රකාශයක් නිකුත් කරමින් කියා සිටී.

එහි සභාපති දිවියාගහ යසස්සී නා හිමියන් ,අග්ගමහා පණ්ඩිත කොටුගොඩ ධම්මාවාස, ආචාර්ය ඉත්තෑපානේ ධම්මාලංකාර, දොඩම්පහළ චන්ද්‍රසිරි මහ නා හිමිවරුන්, බුද්ධ ශාසන කාර්ය සාධක මණ්ඩලයේ මහලේකම්වරුන් වන තිරිකුණාමලේ ආනන්ද මහ නා හිමියන් හා මහාචාර්ය අගලකඩ සිරිසුමන නා හිමියන්, වැලමිටියාවේ කුසලධම්ම, බලංගොඩ සෝභිත, අකුරැටියේ නන්ද නා හිමිවරුන්, ජ්‍යෙෂ්ඨ මහාචාර්ය කන්දේගොඩ විමලධම්ම අනු නා හිමියන්, සීලගම විමල හිමියන්, සිරි වජිරාරාමයේ ඤාණසීහ හිමියන් ඇතුළු මහා සංඝරත්නය මෙම ප්‍රකාශයට අත්සන් තබා ඇත.

ඊට අමතරව සමස්ත ලංකා බෞද්ධ මහා සම්මේලනයේ සභාපති ජගත් සුමතිපාල, සම්මානනීය සාමාජිකයින් වන චන්ද්‍ර නිමල් වාකිෂ්ඨ, සුරේන් අභය ගුණසේකර, ධර්ම විජය පදනමේ සභාපති සුමේධ අමරසිංහ, තරුණ බෞද්ධ සංගමයේ උප සභාපති කුසුම් බන්දු සමරවික්‍රම, පරම විඥානාර්ථ බෞද්ධ සංගමයේ සභාපති එස්.පී වීරසේකර, ශාසන සේවක සමිතියේ උපසභාපති ආචාර්ය ජයන්ත වත්තේවිදාන, සමස්ත ලංකා බෞද්ධ කාන්තා සම්මේලනයේ සභාපති ජීවනී සුගුණදාස, රාජ්‍ය සේවා බෞද්ධ සංගමයේ සභාපති එම්.කේ.බී දිසානායක, බෞද්ධ නීතීඥ සංගමයේ නියෝජිත ජනාධිපති නීතීඥ මනෝහර ද සිල්වා, බෞද්ධ සහයෝගිතා කේන්ද්‍රයේ සභාපතිනි ආචාර්ය හේමා ගුණතිලක, මහාබෝධි සංගමයේ උප සභාපති වසන්ත ද සිල්වා, කොළඹ ජයග්‍රහණය සංගමයේ සභාපතිති විශේෂඥ වෛද්‍ය අනුලා විජේසුන්දර, දම්රිවි පදනමේ සභාපති සභාපති මහාචාර්ය අසංග තිලකරත්න, බෞද්ධ නීතීඥ සංගමයේ නියෝජිත ජනාධිපති නීතීඥ ප්‍රසන්න ලාල් ද අල්විස්, කමිටු සම්බන්ධීකාරක පානි වෑවල, සම්මානනීය සාමාජික එච්.ඩබ්ලිව් ආරියවංශ යන  ගිහි බෞද්ධ සංගම් නියෝජනය කරන මහත්ම මහත්මීන් ඇතුළු 29 දෙනෙකුගේ අත්සනින් යුතුව නිකුත් කර ඇති මෙම ප්‍රකාශයේ මෙසේ ද සඳහන් වේ.





 
                    ",http://www.lankadeepa.lk/latest_news/මහා-සංඝරත්නයේ-ආශීර්වාදය-නොලද-ව්‍යවස්ථාවක්-පාර්ලිමේන්තුවට-ඉදිරිපත්-නොකරන්න/1-544003,මහා සංඝරත්නයේ ආශීර්වාදය නොලද ව්‍යවස්ථාවක් පාර්ලිමේන්තුවට ඉදිරිපත් නොකරන්න
"
                        පිලිපීනයේ  නිල සංචාරයක නිරත ජනාධිපති මෛත්‍රීපාල සිරිසේන මහතා  සහ පිලිපීන ජනාධිපති රොඩ්රිගෝ ඩියුටර්ට්  මහතා  අතර  පැවති   ද්විපාර්ශවික සාකච්ඡා වලින් අනතුරුව ලංකාව සහ පිලිපීනය අතර  අවබෝධතා ගිවිසුම් 05 කට අත්සන් තබා තිබේ.

 
දෙරටෙහි රාජ්‍ය නායකයින්ගේ  හමුව එරට ජනාධිපති මන්දිරයේ දී පැවැත්වුණු  අතර ඉන් අනතුරුව රාජ්‍ය නායකයන් ඉදිරියේ මෙම අවබෝධතා ගිවිසුම්වලට අත්සන් තැබිණි. 
 
 දෙරට අතර ආරක්ෂක සහයෝගීතාවය ඉහළ නංවා ගැනීම පිළිබද අවබෝධතා ගිවිසුමට මුලින්ම අත්සන් තැබුණු අතර , පිලිපීන රජය වෙනුවෙන් එරට ජාතික ආරක්ෂක දෙපාර්තමේන්තුවේ ලේකම් ඩෙල්ෆින් එන්. ලොරෙන්සානා  මහතා ඊට අත්සන් තැබුවේය.
 
 ශ්‍රී ලංකා රජය වෙනුවෙන් විදේශ කටයුතු අමාත්‍ය තිලක් මාරපන මහතා ගිවිසුමට අත්සන් තැබුවේ ය.
 
ඉන් අනතුරුව ශ්‍රී ලංකාව සහ පිලිපීනය අතර සංචාරක සහයෝගීතාවය ඉහළ නංවා ගැනීම පිළිබද නව අවබෝධතා ගිවිසුමට අත්සන් තැබිණි.
 
 ඊට පිලිපීන රජය වෙනුවෙන් පිලිපීන සංචාරක දෙපාර්තමේන්තුවේ ලේකම්  බර්නඩෙත් රොමුසුලෝ පියෙට් මහතා අත්සන් තැබූ අතර ශ්‍රී ලංකා රජය වෙනුවෙන් විදේශ කටයුතු අමාත්‍ය තිලක් මාරපන මහතා අත්සන් තැබුවේ ය.


දෙරට අතර කෘෂිකාර්මික සහයෝගීතාවය ඉහළ නංවා ගැනීම පිළිබද නව අවබෝධතා ගිවිසුමකට ද අත්සන් තැබිණි.
 
ඊට ද ශ්‍රී ලංකා රජය වෙනුවෙන් විදේශ කටයුතු අමාත්‍ය තිලක් මාරපන මහතා අත්සන් තැබූ අතර, පිලිපීන රජය වෙනුවෙන් එරට කෘෂිකර්ම දෙපාර්තමේන්තුවේ සහකාර ලේකම්  වෝල්ඩෝ කාප්රෝ මහතා අත්සන් තැබීය.
 
කෘෂිකර්ම සංවර්ධන හා ගොවි ජන සේවා අමාත්‍යවරයා ලෙස  ජනාධිපති මෛත්‍රීපාල සිරිසේන  මහතා 2 008 වසරේ දී පිලපීනයේ කළ සංචාරයේ දී එවකට පිලිපීනයේ කෘෂිකර්ම ලේකම්වරයා සමඟ  පවත්වන ලද සාකච්ඡාවක ප්‍රතිඵලයක් ලෙස අද ජනාධිපතිවරයා ලෙස එතුමා ඉදිරියේ දී මෙම ගිවිසුමට එළැඹීම විශේෂත්වයකි. 
 
ඉන් අනතුරුව අත්සන් තැබුණේ දෙරට අතර අධ්‍යාපන සහයෝගීතාවය ඉහළ නංවා ගැනීම පිළිබද නව අවබෝධතා ගිවිසුමට යි.
 
ශ්‍රී ලංකා රජය වෙනුවෙන් පිලිපීනයේ ශ්‍රී ලංකා තානාපති අරුණි රණරාජා මහත්මිය ඊට අත්සන් තැබූ අතර පිලිපීන රජය වෙනුවෙන් එරට උසස් අධ්‍යාපන කොමිසමේ  මහාචාර්ය ඩී.වේරා   මහතා අත්සන් තැබීය.
 
ශ්‍රී ලංකාවේ කෘෂිකර්ම පර්යේෂණ ප්‍රතිපත්ති සභාව සහ පිලිපීනයේ ලොස් බානෝස් විශ්වවිද්‍යාලය අතර කෘෂිකර්ම තාක්ෂණික සහයෝගීතාවය පිළිබඳව අවබෝධතා ගිවිසුමකට ද අත්සන් තැබිණි.
 
ජාතික කෘෂිකර්ම පර්යේෂණ පද්ධතියේ විද්‍යාඥයන්ට පශ්චාත් උපාධි පාඨාමාලා සඳහා අවස්ථාව උදාකර දීම එහි අරමුණයි. 
 
පිලිපීනයේ ශ්‍රී ලංකා තානාපතිනි අරුණි රණරාජා මහත්මිය හා ලොස් බානොස් විශ්වවිද්‍යාලයේ කුලපති ආචාර්ය  ප්‍රනෑන්ඩෝ සී සැන්චේස් මහතා විසින්  ඊට අත්සන් තබන ලදී.

(36698)





 
                    ",http://www.lankadeepa.lk/latest_news/ලංකාව-පිලිපීනය-අතර-අවබෝධතා-ගිවිසුම්-5කට-අත්සන්-තැබේ/1-544029,ලංකාව-පිලිපීනය අතර අවබෝධතා ගිවිසුම් 5කට අත්සන් තැබේ
"
                        කොළඹ- කටුනායක  අධිවේගී මාර්ගයේ  පෞද්ගලික බස්  රථ රියදුරන් අද (18) වර්ජනයක් අරඹා තිබේ.

ලංගම බස් රථ රියදුරෙකුට පහර දීමේ සිද්ධියක් හේතුවෙන් පෞද්ගලික බස් රියදුරකු අත්අඩංගුවට ගැනීමට විරෝධය දක්වා  ඔවුහු මෙලෙස වර්ජනයේ නිරතව සිටිති.

 

(36698) 
                    ",http://www.lankadeepa.lk/latest_news/කොළඹ-කටුනායක-අධිවේගී-මාර්ගයේ-පෞද්ගලික-බස්-වර්ජනයක්/1-544093,කොළඹ-කටුනායක අධිවේගී මාර්ගයේ පෞද්ගලික බස් වර්ජනයක්
"
                        බ්‍රිතාන්‍ය අගමැතිනි තෙරේසා මේට එරෙහිව පාර්ලිමේන්තුවට ඉදිරිපත් වූ විශ්වාසභංග යෝජනාවෙන්  ජයග්‍රහණය කිරීමට ඇය සමත් වී ඇත.

කම්කරු පක්ෂ නායක ජෙරමි කෝබන් මහතා විසින් ආණ්ඩුවක් එරෙහි විශ්වාසයභංග යෝජනාව පාර්ලිමේන්තුවට ඉදිරිපත් කර තිබුණි.

ඇය මෙම ජයග්‍රහණය ලබා ගත්තේ යුරෝපා සංගමයෙන් ඉවත් වීමේ යෝජනාව පරාජය වීමෙන් දිනකට පසුවයි.

ඇයට පක්ෂව ඡන්ද 325 ද විරුද්ධව ඡන්ද 306 ද ලැබී ඇත.

(63226) 
                    ",http://www.lankadeepa.lk/latest_news/තෙරේසා-මේ-විශ්වාසභංගය-ජයගනී/1-544017,තෙරේසා මේ විශ්වාසභංගය ජයගනී
"
                        (රන්ජන් කස්තුරි)   
 
                                    
රජයේ මූල්‍ය අවශ්‍යතා සඳහා මහා භාණ්ඩාගාරය ශ්‍රී ලංකා මහබැංකුවෙන් රුපියල් කෝටි 9000ක් ලබාගෙන තිබේ.   
 
එම මුදල ලබාගෙන ඇත්තේ ශ්‍රී ලංකා මහබැංකුවට භාණ්ඩාගාර බිල්පත් අලෙවි කිරීමෙනි.   

                                                 
මේ වසරේ ජනවාරි මාසය සඳහා මහා භාණ්ඩාගාරයට ලැබිය යුතුව තිබූ සැලසුම්ගත විදේශ මුදල් ලැබීම ප්‍රමාද වීම හේතුවෙන් මෙලෙස භාණ්ඩාගාර බිල්පත් නිකුත් කිරීමට සිදුව ඇතැයි මුදල් අමාත්‍යංශය සඳහන් කරයි. 
 
 මේ අතර ශ්‍රී ලංකා මහබැංකුව සඳහන් කළේ ජාතික අවශ්‍යතාවය සහ සුවිශේෂී තත්ත්වයන් සලකා බලා මහා භාණ්ඩාගාරයේ ඉල්ලීම ඉටුකළ බවය.     
 
          රජයේ ණය ලබාගැනීම් සාක්ෂාත්  වූ පසු එම ගනුදෙනුවේ කොටසක් පෙබරවාරි මාසයේදී ගෙවීමටත් ඉතිරි කොටස මේ වසරේ පළමු කාර්තුව තුළ ආපසු ගෙවීමටත් රජය එකඟතාව පළ කර තිබේ. 
                    ",http://www.lankadeepa.lk/latest_news/මහා-භාණ්ඩාගාරයට-මහ-බැංකුවෙන්-කෝටි-9000-ක්/1-544051,මහා භාණ්ඩාගාරයට මහ බැංකුවෙන් කෝටි 9000 ක්
"
                        (ටී. කේ. ජී. කපිල )

 
කටුනායක අත් වැසුම් නිෂ්පාදනය කරනු ලබන කර්මාන්තශාලාවක සේවකයින් සංවිධානය කළ ලේ දන්දීමේ වැඩසටහනක දැන්වීමක්, සිය කර්මාන්තශාලාවේ දැන්වීම් පුවරුවක ඇලවූ නිසා එහි සේවකයින් 05 දෙනෙකු සේවයෙන් නෙරපා හැරීමට එරෙහිව එහි සේවකයෝ  දින 07 ක සිට  කටුනායක නිදහස් වෙළෙඳ කළාපය ඉදිරිපිට  අඛණ්ඩ  විරෝධතාවක නියැලී සිටිති.
 
මෙම කර්මාන්තශාලාව  බ්‍රිතාන්‍යයට අයත් ආයෝජන ව්‍යාපෘතියකි. කර්මාන්තශාලාවට අයත් තවත් කර්මාන්තශාලා 05 ක් ඇති අතර, මෙම කර්මාන්තශාලාවේ පමණක් සේවකයෝ  1200 ක් පමණ සේවය කරමින් සිටිති.
 
මෙම සේවකයින් තම සේවක වෘත්තීය සමිතිය පිහිටුවා වසර දෙකක් සපිරීම නිමිත්තෙන්, ඉකුත් 2015 වසරේ සැප්තැම්බර් මස ලේ දන්දීමේ ව්‍යාපාරයක් සංවිධානය කර, ඒ පිළිබඳව දැන්වීමක් සේවක නිර්මාණ ඉදිරිපත් කරන ""කැට්පත් පවුර'' නැමැති දැන්වීම් පුවරුවේ අලවා තිබේ.
 
මෙයට උරණ වූ කම්හල් පාලනාධිකාරිය ඊට මුල් වූ සේවක වෘත්තීය සමිතියේ නායකයින් 05 දෙනෙකුට එරෙහිව විනය පරීක්ෂණයක් ආරම්භ කර තිබේ.
 
පසුව පසුගිය 11 වැනි දින උදෑසන  8.00 ට මෙම කම්හලේ මානව සහ පිරිස් පාලන අංශයට මෙම සේවකයින් කැදවූ කම්හල් පාලනාධිකාරිය එම විනය පරීක්ෂණයේ අවසාන නිගමනය ප්‍රකාශයට පත් කරමින් මොවුන් 05 දෙනා සේවයෙන් නෙරපා හැර තිබේ.
 
මෙයට එරෙහිවූ සේවකයින් මේ පිළිබඳව මීගමුව සහකාර කම්කරු කොමසාරිස් හමුවේ පැමිණිලි කළ අතර, කම්හල ගත් එම  තීරණයට එරෙහිව අඛණ්ඩ සේවක විරෝධතා ව්‍යාපාරයක් ද එදින සිටම කටුනායක නිදහස් වෙළෙඳ කළාපය ඉදිරිපිට ආරම්භ කර තිබුණි.
 
රැකියා අත් හිටුවීමකට ලක් වී ඇති මෙම සේවකයින් මෙම කම්හල වෙනුවෙන් දීර්ඝ කාලීනව ඉටු කර ඇති මෙහෙය වෙනුවෙන් රන් තිළිණවලින් පිදුම් ලැබීමට නිර්දේශ වී ඇතත්, වර්තමාන තත්ත්වය මුල් කරගනිමින්  කම්හල් පාලනාධිකාරිය මොවුන්ට  මෙම තිළිණ ප්‍රදානය කිරීම ප්‍රතික්ෂේප කර ඇති බව මෙසේ විරෝධතා දක්වන සේවකයෝ පැවසූහ.
 
මෙම කම්හල් පාලනාධිකාරිය ආරක්ෂක අංශය ඇතුළු අනෙකුත් කාර්යාලීය නිලධාරී පුරප්පාඩු සදහා විශ්‍රාමික පොලිස් සහ හමුදා නිලධාරීන් බදවා ගනිමින් කම්හල තුළ හමුදා පරිපාලනයක් ඇති කරමින් සේවකයින් පීඩනය පත් කිරීමට ද උත්සාහ ගන්නා බවට ද මෙම සේවකයෝ චෝදනා කළහ.
 
 මෙම දැන්වීම ඇලවූ බව පිළිගත් මෙම කර්මාන්තශාලාවේ තවත් සේවකයෙකු අවවාද ලිපියක් නිකුත් කර දිගටම මෙම කම්හලේ සේවයෙහි තබා ගෙන ඇති බව පවසන මෙම විරෝධතා දක්වන සේවක පිරිස, මෙසේ අසාධාරණ ලෙස සේවයෙන් ඉවත් කළ  මෙම වෘත්තීය සමිති නායකයින් යළි සේවයේ පිහිටුවන තුරු මෙසේ අඛණ්ඩව අරගල කරන බවද පැවසීය. 




 
  
                    ",http://www.lankadeepa.lk/latest_news/කටුනායක-කර්මාන්තශාලාවක-සේවකයෝ-අඛණ්ඩ-උපවාසයක/1-544040,කටුනායක කර්මාන්තශාලාවක සේවකයෝ අඛණ්ඩ උපවාසයක
"
                        (මනෝප‍්‍රිය ගුණසේකර)
 
 
කොහුවල ප‍්‍රදේශයේ කොකේන් මත්ද්‍රව්‍ය බේදා හරිනු ලැබු ජාවාරම් කරුවකුට කොළඹ මහාධිකරණ විනිසුරු ගිහාන් කුලතුංග මහතා අද(17)  මරණ දඬුවම  නියම කළේය.
 
 
මත්ද්‍රව්‍ය නිසා සමාජය මහත් ඛේදජනක තත්වයකට මුහුණ පා ඇති බව පෙන්වා දුන් විනිසුරුවරයා ඒ තත්වයෙන් සමාජය මුදා ගැනීම සඳහා සමාජයට ආදර්ශයක් වන අන්දමට මත්ද්‍රව්‍ය ජාවාරම්කරුවන්ට දැඩි දැඩි දඬුවම් නියම කරන බව විත්තිකරුට දඬුවම් නියම කරමින් විනිසුරවරයා සඳහන් කළේය.
 
 
චෝදනාවන්ට වරදකරුවීම නිසා මෙලෙස දඬුවම් නියම කරන ලද්දේ කොහුවල ප‍්‍රදේශයේ පදිංචි නලීන් ෂාරුක් කුලතුංග නමැත්තාටය.
 
 
මෙම විත්තිකරු සමඟම චෝදනා ලැබ සිටි අනෙක් විත්තිකරුට එරෙහි චෝදනා පැමිණිල්ල විසින් සාධාරණ සැකයකින් තොරව ඔප්පු කොට ඇතැයි තීරණය කරමින් එම විත්තිකරු නිදහස් කිරීමට විනිසුරුවරයා නියම කළේය.
 
 
2012 වසරේ කොහුවල ප‍්‍රදේශයේදී කොකේන් ග්‍රෑම් 62.06 ක් ලඟ තබා ගැනීම සහ ජාවාරම් කිරීම යටතේ විත්තිකරුට එරෙහිව නීතීපතිවරයා විසින් චෝදනා නඟා තිබිණි.


මේ සම්බන්ධයෙන් පැවැති දීර්ඝ නඩු විභාගයේදී පොලිස් මත්දව්‍ය නාශක කාර්යංශයේ නිලධාරීන්ට ලැබුණු තොරතුරුකට අනුව කෙහුවල ප‍්‍රදේශයේ සිදුකළ මෙහෙයුමකදී මෙම විත්තිකරු පරීක්‍ෂාවට ලක් කොට ඇති බවත් ඒ අවස්ථාවේ විත්තිකරු සන්තකයේ තිබී කොකේන් සොයාගෙන ඇති බවත් නඩු විභාගයේදී හෙළි විය.
 
 
මේ සම්බන්ධයෙන් පැවැති දීර්ඝ නඩු විභාගයේදී විත්තිකරුට එරෙහි චෝදනා පැමිණිල්ල විසින් සාධාරණ සැකයකින් තොරව ඔප්පු කොට ඇතැයි තීරණය කළ විනිසුරුවරයා විත්තිකරුට මරණීය දඬුවම් නියම කළේය. 
                    ",http://www.lankadeepa.lk/latest_news/කොකේන්-ජාවාරම්කරුට-මරණ-දඬුවම්/1-544048,කොකේන් ජාවාරම්කරුට මරණ දඬුවම්
"
                        (ශාන්ත ප්‍රදීප් කුලරත්න)

 
තලවතුගොඩ හෝකන්දර මාර්ගයේ හෝකන්දර හන්දියේ සිට මීටර් 200ක පමණ දුරින් මාර්ගයේ කොටසක් අද(17) ගිලා බැස ඇතැයි තලංගම පොලිසිය පවසයි.                                          

මාර්ගයේ එක් ස්ථානයක අඩි 10ක පමණ කොටසක්  එක්වරම ගිලා බැස ඇති අතර ඊට යාබදව ස්ථාන කිහිපයක්ම සුළු ගිලාබැසීම් සහ ඉරිතැලීම් සිදුව තිබේ.    
        
බර වාහන ධාවනයත්, පසුගිය දිනවල පැවති වර්ෂා තත්ත්වයත්, මාර්ගය හරහා ජලය ගෙන යන නළ පද්ධතියේ කටයුතු නිසි ප්‍රමිතියකින් සිදු නොවීමත් මෙම ගිලා බැසීමට හේතු වන්නට ඇති බව ප්‍රදේශවාසීහු කියති. 
                                       
මේ හේතුවෙන්  තලවතුගොඩ හෝකන්දර මාර්ගයේ කොටසක වාහන ගමනාගමනය සම්පූර්ණයෙන් ඇණ හිට තිබිණි.    
                                                      
මේ හේතුවෙන් විකල්ප මාර්ග භාවිත කිරීමට පොලිසිය රියදුරන්ට උපදෙස් දී තිබේ.



 
                    ",http://www.lankadeepa.lk/latest_news/තලවතුගොඩ---හෝකන්දර-මාර්ගයේ-ගිලාබැසීමක්/1-544052,තලවතුගොඩ - හෝකන්දර මාර්ගයේ ගිලාබැසීමක්
"
                        අක්කරේපත්තුව  මහ නගර සභාවේ  නියෝජ්‍ය නගරාධිපති අබ්දුල් ගෆීර් අස්මී  මහතා ත්‍රස්ත විමර්ශන ඒකකය මගින්  අද (17) අත්අඩංගුවට ගෙන ඇත.

 අධිකරණයේ පැවැති නඩුවක් සඳහා පෙනී  නොසිටීම හේතුවෙන්  උප නගරාධිපතිවරයා මෙලෙස අත්අඩංගුවට ගෙන  ඇතැයි පොලිසිය පවසයි.

 ඔහු අද කොළඹ මහෙස්ත්‍රාත් අධිකරණයට ඉදිරිපත් කිරීමට නියමිතය.

(36698) 
                    ",http://www.lankadeepa.lk/latest_news/අක්කරේපත්තුව-උප-නගරාධිපතිවරයා-අත්අඩංගුවට/1-544047,අක්කරේපත්තුව උප නගරාධිපතිවරයා අත්අඩංගුවට
"
                        ( ප්‍රසාද් රුක්මල් සහ පාලිත ආරියවංශ )

බඹර  ප්‍රහාරයකින්  ඇල්ල  බල්ලකැටුව ප්‍රදේශයේ පාසලක සිසුහු 70 දෙනකු රෝහල් ගත කර ඇතැයි ඇල්ල පොලීසිය පවසයි.

පාසලේ නිවාසන්තර මලල ක්‍රීඩා  උළෙල පැවැත්වෙන අතරතුරදී  මෙම අනතුර සිදු වී ඇත.

 තුවාල ලැබු සිසුහු දෙමෝදර සහ බදුල්ල මහ රෝහල්වලට ඇතුළු කර ඇතැයි පොලීසිය පවසයි. 
                    ",http://www.lankadeepa.lk/latest_news/බඹර-ප්‍රහාරයකින්-සිසුහු-70ක්-රෝහලේ/1-544041,බඹර ප්‍රහාරයකින් සිසුහු 70ක් රෝහලේ
"
                         ( තිළිණි ද සිල්වා )

 
වත්මන් රජය විසින් පසුගියදා පාර්ලිමේන්තුව තුළ එළිදක්වන ලද නව ව්‍යවස්ථා යෝජනා ඒකීය ශ්‍රී ලංකාව රටවල් නමයකට බෙදා වෙන් කිරීමේ සැලසුමක් යැයි ගෝලීය ශ්‍රී ලාංකික සංසදය කියා සිටී.
 
මෙම යෝජනාවලිය මඟින් පැහැදිලිය ඔප්පු වී තිබෙන තිබෙන කරුණ වන්නේ සන්ධීය රාජ්‍යයක් නැතහොත් ෆෙඩර්ල් රාජ්‍යයක් බිහිකිරීම සඳහා පිඹුරුපත් සැකසීම බවත් , ගෝලීය ශ්‍රී ලාංකික සංසදයේ සභාපති සුනිල් චන්ද්‍රකුමාර මහතා පෙන්වා දේ.
 
එබැවින් ‘‘ ඒකීය ’’ යන සිංහල වචනය පමණක් භාවිතයට ගනිමින් ඉදිරිපත් කර ඇති කූට බෙදුම්වාදී ලියවිල්ල එකහෙළා ප‍්‍රතික්ෂේප කරමින් ඊනියා බෙදුම්වාදීන්ගේ උත්සාහය පරාජයට පත් කිරීමට ජාති , පක්ෂ පාට භේදයකින් තොරව එක්වන්නැයි ගෝලීය ශ්‍රී ලාංකික සංසදය සමස්ත ලාංකිකයින් ගෙන් ඉල්ලා සිටින බවද එහි සභාපති සුනිල් චන්ද්‍රකුමාර මහතා කියා සිටී.
 
ශ්‍රී ලංකා ආණ්ඩුක‍්‍රම ව්‍යවස්ථා මණ්ඩල වාර්තාවේ පළමු වන පරිච්ජේදයෙන්ම ශ්‍රී ලංකාවේ අනාගත ස්වභාවයෙහි ඒකීය තත්ත්වයක් නොමැති බව මැනවින් දක්වා ඇති බවත් සඳහන් කරන ගෝලීය ශ්‍රී ලාංකික සංසදය පෙන්වා දෙන්නේ 
 
එය එම වාර්තාවෙහි ශ්‍රී ලංකා රාජ්‍යයෙහි ස්වභාවය විස්තර කරනු ලබන ‘‘ ශ්‍රී ලංකාව ආණ්ඩුක‍්‍රම ව්‍යස්ථාවේ නිශ්චිත දක්වා ඇති බලතල ක‍්‍රියාත්මක කරනු ලබන්නා වූ මධ්‍යම ආයතන සහ පළාත් ආයතන සංයුක්ත වන්නා වූ ඒකීය රාජ්‍යයක් ( ඔරුමිත්ත නාඩු)  වන්නාවූ නිදහස් ස්වෛරී ,ස්වාධීන ජනරජයක් වේ ’’ යන වගන්තියෙන් පැහැදිලි වන බවද කියා සිටී.                                     
                    ",http://www.lankadeepa.lk/latest_news/‘ලංකාව-රටවල්-9කට-බෙදා-වෙන්කිරීමේ-සැලසුමක්-ඇතැයි-ගෝලීය-ලාංකික-සංසදය-කියයි‘/1-544044,‘ලංකාව රටවල් 9කට බෙදා වෙන්කිරීමේ සැලසුමක් ඇතැයි ගෝලීය ලාංකික සංසදය කියයි‘
"
                        
ලංකාවේ ජීවත්වන සියලුම ජනතාවට  ඊ-හෙල්ත් කාඩ්පත නිකුත් කිරීම පෙබරවාරි මාසයේ දී ආරම්භ කරන  බව සෞඛ්‍ය, පෝෂණ හා දේශීය වෛද්‍ය අමාත්‍ය දොස්තර රාජිත සේනාරත්න මහතා  පැවසීය.
 
ඊ-හෙල්ත් කාඩ්පත නිකුත් කිරිම තුළින් කිසියම් රෝගියෙකුගේ සම්පුර්ණ රෝගී වාර්තා ඊට ඇතුළත් කර තිබීම නිසා ඕනෑම ප්‍රදේශයක වෛද්‍යවරයෙකුට කඩිනමින් ප්‍රතිකාර කිරිමට හැකියාව ලැබෙන බව සෞඛ්‍ය අමාත්‍යවරයා අවධාරණය කර සිටියි.
 
 ඊ-හෙල්ත් කාඩ්පත ශ්‍රී ලංකාවට හදුන්වාදීම 2018 වසරේ අප්‍රේල් මස 07 දින පැවැති ලෝක සෞඛ්‍ය සංවිධානයේ 71 වන සංවත්සර උළෙලේ දී සිදු කෙරිණි.
 
ඉන්දියාවේ අන්ද්‍රා ප්‍රදේශයේ ජනතාවට ඊ-හෙල්ත් කාඩ්පත ලබාදුන් සමාගම විසින් මෙම වැඩපිළිවෙල ද ක්‍රියාත්මක කරයි. 

කළුතර මහ රෝහලල බණ්ඩාරගම දිසා රෝහල කේන්ද්‍ර කර ගනිමින් මූලික අදියරේ ඊ-හෙල්ත් කාඩ්පත් නිකුත් කිරිම ආරම්භ කිරීමට සැළසුම් කර තිබේ.
 
නව තාක්ෂණය හදුන්වාදීම තුළින් ජනතාවට කඩිනමින් සේවා කටයුතු සිදු කිරීමට හැකියාව ලැබෙන බව සෞඛ්‍ය අමාත්‍යවරයා වැඩිදුරටත් සදහන් කරයි.
 
මේ අතර දිවයින පුරා රෝහල් පරිගණක ගත කිරීමේ වැඩපිළිවෙල ද සාර්ථකව ක්‍රියාත්මක වෙමින් පවතින බව පැවැසු අමාත්‍යවරයා  හොරණ මූලික රෝහලෙන් 2015 වසරේ දී ආරම්භ කළ එම වැඩපිළිවෙල මේ වන විට රෝහල් 500 කට ආසන්න සංඛ්‍යාවක් පරිගණක ගත කර  ඇතැයි ද පැවසීය.

(36698) 
                    ",http://www.lankadeepa.lk/latest_news/ඊ--හෙල්ත්-කාඩ්පත---නිකුත්-කිරීම-පෙබරවාරියේදී/1-544050,ඊ- හෙල්ත් කාඩ්පත   නිකුත් කිරීම පෙබරවාරියේදී
"
                        
( යොහාන් භාසුර)

ශ්‍රී ලංකා ක්‍රිකට් ආයතනයේ නිලවරණය සති දෙකකින් කල්දැමීමට ක්‍රීඩා අමාත්‍යාංශය පියවර ගෙන තිබේ. 

ඒ අනුව ලබන පෙබරවාරි මස 7 වැනිදා පැවැත්වීමට නියමිතව තිබූ නිලවරණය පෙබරවාරි මස 21 වැනිදා පවත්වන බව ක්‍රීඩා අමාත්‍යාංශය පවසයි.

ක්‍රීඩා  රෙගුලාසිවල පවතින ව්‍යාකූල තත්ත්වය නිවැරදි කිරීමට මෙම කාලය ලබාගෙන තිබේ. 
                    ",http://www.lankadeepa.lk/latest_news/ශ්‍රී-ලංකා-ක්‍රිකට්-නිලවරණය-කල්යයි/1-544058,ශ්‍රී ලංකා ක්‍රිකට් නිලවරණය කල්යයි
"
                        (විනීතා එම් ගමගේ)

සිවිල් ආරක්ෂක දෙපාර්තමේන්තුවේ නව අධ්‍යක්ෂ ජනරාල්වරයා ලෙස ජනාධිපති  අතිරේක ලේකම් (තිරසර සංවර්ධන)  චන්ද්‍රරත්න පල්ලේගම මහතා ජනාධිපති මෛත‍්‍රිපාල සිරිසේන මහතා විසින් පත් කරනු ලැබ ඇත.
 
2015 පෙබරවාරි මාසයේ සිට 2018  අප්‍රේල් මාසය දක්වා සිවිල් ආරක්ෂක දෙපාර්තමේන්තුවේ අධ්‍යක්ෂ ජනරාල්වරයා ලෙස කටයුතු කරන ලද්දේ පල්ලේගම මහතාය. 

එතැන් සිට යළි සිවිල් ආරක්ෂක බළකායට පත්කරන තුරුම හෙතෙම මධ්‍යම පරිසර අධිකාරියේ සභාපතිවරයා ලෙස ද කටයුතු කළේය. 

පල්ලේගම මහතා 2013 සිට 2015 දක්වා බන්ධනාගාර කොමසාරිස් ජනරාල්වරයා ලෙස කටයුතු කළේය.

ජනාධිපති කාර්යාලය විසින් මෙහෙයවනු ලබන 2030 තිරසර සංවර්ධන ඉලක්ක දිනා ගැනීමේ වගකීම ඇත්තේ ද පල්ලේගම මහතා ඇතුළු කණ්ඩායමටය. 

චන්ද්‍රරත්න පල්ලේගම මහතා සිවිල් ආරක්ෂක බලකායේ අධ්‍යක්ෂ ජනරාල්වරයා ලෙස අද (18) වැඩ භාර ගැනීමට නියමිතය. 
  
                    ",http://www.lankadeepa.lk/latest_news/සිවිල්-ආරක්ෂක-දෙපාර්තමේන්තුවට-නව-අධ්‍යක්ෂ-ජනරාල්වරයෙක්/1-544064,සිවිල් ආරක්ෂක දෙපාර්තමේන්තුවට නව අධ්‍යක්ෂ ජනරාල්වරයෙක්
"
                        
ශ්‍රී ලංකා වරාය අධිකාරියේ නව සභාපති ලෙස කාවන් රත්නායක මහතා පත්කර ඇත.
 
නව සභාපති වරයා ශ්‍රී ලංකා වරාය අධිකාරියේ සභාපති කාර්යාල පරිශ්‍රයේ දී ආගමික වතාවත්වලට මුල්තැන් සිය රාජකාරි ආරම්භ කළේය.
 
කාවන් රත්නායක මහතා කොළඹ රාජකීය විද්‍යාලයේ ආදි සිසුවෙකු වන අතර  කැලිෆෝනියා විශ්ව විද්‍යාලයේ භෞතික විද්‍යා උපාධිධාරියෙකි.
 
මෙම අවස්ථාවට වරාය, නාවික සහ දක්‍ෂිණ සංවර්ධන ගරු අමාත්‍ය සාගල රත්නායක මහතා සහභාගී විය.
 
 
 (63226)

 
                    ",http://www.lankadeepa.lk/latest_news/ශ්‍රී-ලංකා-වරාය-අධිකාරියට-නව-සභාපතිවරයෙක්/1-544060,ශ්‍රී ලංකා වරාය අධිකාරියට නව සභාපතිවරයෙක්
"
                        ( නිමන්ති රණසිංහ)

අක්කරේපත්තුව  මහ නගර සභාවේ  නියෝජ්‍ය නගරාධිපති අබ්දුල් ගෆීර් අස්මී  මහතා ලක්ෂයක ශරීර ඇප මත මුදාහරින්නැයි  කොළඹ අතිරේක මහෙස්ත්‍රාත් සනෝජා ලක්මාලි ජයතුංග මහත්මිය නියෝග කළාය.

ලබන 29 වැනිදා සිට 31 වැනිදා තෙක් ත්‍රස්ත මර්දන හා විමර්ශන කොට්ඨාසය වෙත ගොස් ප්‍රකාශයක් ලබා දෙන්නැයිද මහෙස්ත්‍රාත්වරිය නියෝග කළාය.

ත්‍රස්ත මර්දන හා විමර්ශන කොට්ඨාසය මගින්  උප නගරාධිපතිවරයා  මරදාන ප්‍රදේශයේදී අත්අඩංගුවට ගැනීමෙන් අනතුරුව අද අධිකරණයට ඉදිරිපත් කෙරිණි.

ත්‍රස්වාදී ක්‍රියාවලට සම්බන්ධ පුද්ගලයින් සමඟ රාජ්‍ය ආරක්ෂාවට තර්ජනයක් වන අයුරින් තොරතුරු සැපයීයැයි  ඔහුට විරුද්ධව  ඇති චෝදනාවකට  වරෙන්තු වී සිටියදී ඔහු මෙලෙස  අත්අඩංගුවට  ගෙන තිබිණි.

ඡායාරූප - ළහිරු හර්ෂණ





 

  
                    ",http://www.lankadeepa.lk/latest_news/අක්කරේපත්තුව-උප-නගරාධිපතිට-ඇප/1-544063,අක්කරේපත්තුව උප නගරාධිපතිට ඇප
"
                        ශ්‍රී ලංකාවේ ප්‍රමුඛ ව්‍යාපෘති තුනක් වෙනුවෙන් ආසියානු සංවර්ධන බැංකුවෙන් ඇමෙරිකානු ඩොලර් මිලියන 455 ක ණය ආධාරයක් ලබා ගැනීමට අදාළව ජනාධිපති මෛත්‍රීපාල සිරිසේන මහතා සහ පිලිපීනයේ මැනිලා නුවර පිහිටි ආසියානු සංවර්ධන බැංකු මූලස්ථානයේ සභාපති තකෙහිකෝ නාකාඕ  මහතා අතර ගිවිසුමක් අද (17) අත්සන් කෙරිණි.

 
පිලිපීනයේ  නිල සංචාරයක නිරත ජනාධිපති මෛත්‍රීපාල සිරිසේන මහතා අද පෙරවරුවේ පිලිපීනයේ මැනිලා නුවර පිහිටි ආසියානු සංවර්ධන බැංකු මූලස්ථානයේ නිරික්ෂණ චාරිකාවකට එක් විය. 
 
බැංකු මූලස්ථානය වෙත පැමිණි ජනාධිපතිතුමා එහි සභාපති තකෙහිකෝ නාකාඕ මහතා විසින් මහත් ගෞරවයෙන් යුතුව පිළිගනු ලැබීය.
 
අසියානු සංවර්ධන බැංකු මූලස්ථානය ස්ථාපිත කළ අවධියේ  සිට එහි සුවිශේෂී අවස්ථාවන් සිහිපත් කරමින් ප්‍රදර්ශනය කර ඇති ඡායාරූප එකතුව නැරඹීමට ද ජනාධිපතිතුමා එක් විය.
 
අනතුරුව ආසියානු සංවර්ධන බැංකුවේ සභාපති තකෙහිකෝ නාකාඕ  මහතා ජනාධිපතිතුමා හමු වී සාකච්ඡා පැවැත්වීමෙන් අනතුරුව මෙම ගිවිසුමට අත්සන් තබා ඇත.

(36698)







(ඡායාරූප - ජනාධිපති මාධ්‍ය අංශය) 
                    ",http://www.lankadeepa.lk/latest_news/ආසියානු-සංවර්ධන-බැංකුව-සමඟ-ජනාධිපතිවරයා-ගිවිසුමක්-අත්සන්-කරයි/1-544062,ආසියානු සංවර්ධන බැංකුව සමඟ ජනාධිපතිවරයා ගිවිසුමක් අත්සන් කරයි
